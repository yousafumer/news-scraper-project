[
    {
        "guid": "https://www.bbc.com/urdu/articles/c17rqj4x1yyo#0",
        "title": "’ڈاکوؤں کا شہنشاہ‘ مان سنگھ جس کا چار ریاستوں کی پولیس نے 15 سال تک پیچھا کیا",
        "link": "https://www.bbc.com/urdu/articles/c17rqj4x1yyo",
        "image_url": "https://ichef.bbci.co.uk/news/1024/branded_urdu/02e6/live/ad47c2b0-32eb-11f0-8947-7d6241f9fce9.jpg",
        "article": "مدھیہ پردیش کے شہر بھنڈ کی ایک مشہور کہانی ہے۔ ایک دفعہ وہاں شدید خشک سالی ہوئی اور ایک گاؤں رام پور میں پوری کھڑی فصل سوکھ گئی۔\nاچانک ایک دن آٹھ بیل گاڑیاں اس گاؤں میں آکر رک گئیں۔ ان پر گندم سے بھری بوریاں لدی ہوئی تھیں۔ ڈرائیور نے ایک سادہ سا پیغام دیا ’مان سنگھ کی طرف سے‘۔\nکینتھ اینڈرسن اپنی کتاب Tales of Man Singh, King of Indian Dacoits میں لکھتے ہیں، ’اس وقت حکومت ہند نے مان سنگھ کو مردہ یا زندہ پکڑنے پر 15 ہزار روپے کا انعام رکھا تھا۔ مان سنگھ پر تقریباً دو سو قتل اور ان گنت ڈکیتیوں کا الزام تھا، اس کے باوجود وہ پکڑے نہیں جا سکے کیونکہ کوئی ان کے خلاف آگے نہیں آیا۔‘\nپولیس نے ان بیل گاڑیوں کے مالک سے بہت اچھی طرح پوچھ گچھ کی۔ صرف اتنا پتہ چلا کہ ایک شخص نے ایک ہفتہ قبل ان سے رابطہ کیا تھا اور 40 میل دور ریلوے اسٹیشن پر جانے کو کہا تھا جہاں اناج کی کچھ بوریاں ایک گڈز ٹرین کے ڈبے میں رکھی گئی تھیں تاکہ اسے رام پور لے جایا جائے۔ اس کام کے لیے انھیں 20 روپے فی بیل گاڑی کے حساب سے 160 روپے دیے گئے۔\nکینتھ لکھتے ہیں، ’اس شخص نے ڈرائیور کے کان میں مان سنگھ کا نام لے کر سرگوشی کی تھی اور یہ بھی کہا تھا کہ اگر اس نے ایک ہفتے کے اندر کام مکمل نہیں کیا تو وہ اگلے ہفتے کے پہلے دن کا سورج نہیں دیکھ سکے گا، چنانچہ اس نے چھٹے دن ہی سامان رام پور پہنچا دیا۔‘\nٹائم میگزین نے اپنے 5 ستمبر 1955 کے شمارے میں ’انڈیا: ڈیڈ مین‘ کے عنوان سے ایک مضمون میں لکھا، ’دہلی کے جنوب میں واقع چار ریاستوں میں کوئی بھی شخص ڈاکو مان سنگھ  کی طرح قابل احترام اور عزت دار نہیں تھا۔ انھوں نے اپنے پوتے کی شادی کے لیے جو ضیافت دی تھی اس میں ہندوستان کے بہت سے نوابوں اور زمینداروں نے شرکت کی تھی۔‘\n1952 میں حکومت کی طرف سے بنائی گئی مورینا کرائم انکوائری کمیٹی نے بھی اپنی رپورٹ میں لکھا تھا کہ مان سنگھ میں کوئی ’ذاتی خامی‘ نہیں تھی۔ \nاس کے باوجود وسطی انڈیا کی پولیس فائلوں کو نظر انداز نہیں کیا جا سکتا جس میں درج تھا کہ مان سنگھ نے 27 سالوں میں سینکڑوں قتل اور ہزاروں ڈکیتیاں کیں۔\nٹائم میگزین نے اپنے مضمون میں لکھا کہ \"یہ ایک عجیب بات تھی کہ مان سنگھ کا احترام کرنے کے علاوہ عام لوگوں کے ذہنوں میں خوف بھی تھا۔ رابن ہڈ کی طرح مان سنگھ بھی ایک مہذب آدمی تھا لیکن ان کے ساتھ ہونے والی ناانصافیوں نے انھیں باغی بنا دیا۔‘\nمان سنگھ کے بارے میں کہا جاتا تھا کہ چار ریاستوں کے 1700 پولیس والوں نے 8000 مربع میل کے علاقے میں 15 سال تک ان کا پیچھا کیا۔ تقریباً 80 مقابلوں میں پولیس کو ناکامی کا سامنا کرنا پڑا۔\nانھیں پکڑنے کے لیے پولیس نے 1.5 کروڑ روپے خرچ کیے جو اس وقت بہت بڑی رقم تھی۔\nمورینا کرائم انویسٹی گیشن کمیٹی نے اپنی رپورٹ میں لکھا ہے، ’لوگ مان سنگھ کے بارے میں کہانیاں سناتے ہیں کہ کس طرح اس نے اپنا پیچھا کرنے والے مخبروں اور پولیس والوں کو مار ڈالا۔ اس نے صرف ان لوگوں کو اغوا کیا جن کے پاس بہت پیسہ تھا۔ انھوں نے سکول کی عمارت کے لیے پیسے اکٹھے کرنے کے لیے زمینداروں سے بھتہ لیا۔‘\nکینتھ اینڈرسن لکھتے ہیں،’مان سنگھ کے بارے میں کہا جاتا ہے کہ وہ شراب نہیں پیتا تھا اور سخت سبزی خور تھا۔ وہ بہت مذہبی شخص تھا اور فجر سے پہلے دریا میں نہاتا تھا۔ نہانے کے فوراً بعد وہ کالی کے مندر میں جا کر پوجا کرتا تھا۔ اس نے بہت سے مندر بنائے۔‘\nمان سنگھ نے کئی مندروں میں پیتل کی گھنٹیاں لگوائی تھیں جن پر اس کا نام تھا۔ مان سنگھ نے ہمیشہ بتیشورناتھ مندر میں منعقد ہونے والی مذہبی تقریبات میں شرکت کی۔ جب پولیس کو اس کا علم ہوا تو انھوں نے مندر کو چاروں طرف سے گھیر لیا لیکن اس کے باوجود مان سنگھ بھیس بدل کر وہاں پہنچ گیا۔\nمان سنگھ آگرہ کے قریب راٹھور کھیڑا گاؤں میں 1890 میں پیدا ہوئے۔ ان کے والد کا نام بہاری سنگھ تھا اور وہ گاؤں کے سربراہ تھے۔ وہ ایک اچھے گھرانے سے آیا تھا اور اپنے دو بیٹوں نواب سنگھ اور مان سنگھ کے ساتھ رہتا تھا۔\nان کے والد نے مان سنگھ کی شادی بہت چھوٹی عمر میں ایک خوبصورت لڑکی سے کروا دی۔ ان کے چار بیٹے تھے، جسونت سنگھ، صوبیدار سنگھ، تحصیلدار سنگھ اور دھومن سنگھ۔ اس کے علاوہ ان کی ایک بیٹی بھی تھی جس کا نام انھوں نے رانی رکھا۔\nجب مان سنگھ کی عمر صرف 24 سال تھی تب وہ اپنے گاؤں کے سربراہ اور آگرہ ڈسٹرکٹ بورڈ کے رکن منتخب ہوئے۔ اس کا لمبا اور چوڑا جسم، ملنسار شخصیت اور داڑھی جو اس نے جوانی سے ہی رکھی تھی، اس سب نے اسے مشہور کر دیا تھا۔\nمان سنگھ کے والد بہاری سنگھ کا تلفی رام نامی شخص سے زمین کے ایک ٹکڑے کو لے کر کچھ جھگڑا تھا۔ تب مان سنگھ کا بڑا بھائی نواب سنگھ اپنا خاندان چھوڑ کر جنگلوں میں رہنے لگا تھا۔\nپھر اچانک اس کے گاؤں میں ڈکیتی ہوئی۔ ڈاکوؤں نے گاؤں میں قرضہ دینے والے شخص کے گھر پر حملہ کر کے اسے زخمی کر دیا۔\nکینتھ اینڈرسن لکھتے ہیں، ’تلفی رام نے پولیس میں جھوٹی رپورٹ درج کروائی کہ مان سنگھ کا بڑا بھائی نواب سنگھ اس ڈکیتی میں ملوث تھا۔ اس کے والد نے اسے پناہ دی تھی۔ اس نے اس قرضہ دینے والے شخص کو اس لیے لوٹا کہ وہ تلفی رام کا دوست تھا۔ اس نے یہ بھی کہا کہ نواب سنگھ کے بھائی مان سنگھ کو اس ڈکیتی کا علم تھا اور اس نے بھی اس ڈکیتی میں مدد کی تھی۔‘\nبہاری سنگھ نے اس واقعہ کو اپنے خاندان کی توہین کے طور پر لیا۔ اس نے اور اس کے بیٹے مان سنگھ نے تلفی رام کو سبق سکھانے کا فیصلہ کیا۔ مان سنگھ اپنے چار بیٹوں کے ساتھ جنگلوں کی طرف گیا اور اپنے بھائی نواب سنگھ سے ملا۔\nایک رات مان سنگھ نے اپنے ساتھیوں کے ساتھ تلفی رام کے گھر پر حملہ کر دیا۔ مان سنگھ کے حملے میں تلفی رام بچ گئے لیکن اس کے بہت سے ساتھی مارے گئے۔\nپولیس نے اس معاملے میں مان سنگھ کو گرفتار کیا، لیکن اس کے بڑے بھائی نواب سنگھ، مان سنگھ کے بڑے بیٹے جسونت سنگھ اور بھتیجے درشن سنگھ فرار ہو گئے۔\nایک دن نواب سنگھ جسونت اور درشن کے ساتھ اپنے والد کے گھر ٹھہرے ہوئے تھے۔ تلفی رام نے اپنے کچھ دوستوں کے ساتھ ان کے گھر پر حملہ کیا۔\nکینتھ اینڈرسن لکھتے ہیں، ’اسی وقت تلفی رام نے بڑی چالاکی سے پولیس کی مدد لی۔ جب پولیس ہتھیاروں کے ساتھ جائے وقوعہ پر پہنچی تو تلفی رام اس جگہ سے غائب ہو گیا۔ نواب سنگھ اور اس کے دو ساتھیوں نے بے وقوفی سے پولیس پر گولی چلائی۔ پولیس نے انھیں گھیر کر اس کے بیٹے جسونت سنگھ کو مار ڈالا، نواب سنگھ اور بھتیجے درشن سنگھ کو گرفتار کر لیا اور نواب سنگھ کو عمر قید کی سزا سنائی گئی۔‘\nدوسری طرف مان سنگھ جو پہلے ہی 10 سال کی جیل کی سزا کاٹ رہا تھا، انتقام کی آگ سے جل رہا تھا۔ ان کے حسن سلوک کی وجہ سے حکومت نے انھیں 1938 میں جیل سے رہا کرنے کا فیصلہ کیا۔\n4 جولائی 1940 کی رات کو مان سنگھ نے اپنے تین بچ جانے والے بیٹوں اور وفادار روپا کے ساتھ اپنے دشمنوں تلفی رام اور کھیم سنگھ کے گھروں پر حملہ کیا۔ انھوں نے تلفی رام کے خاندان کے تمام افراد کو قتل کر دیا سوائے دو خواتین کے۔\nاس کے بعد مان سنگھ کی ڈاکو کی زندگی شروع ہوئی۔ 15 سال کے اندر وہ انڈیا کا سب سے بڑا ڈاکو مانا جانے لگا۔\nوسطی انڈیا کے علاقوں میں وہ ’ڈاکو شہنشاہ‘ کے نام سے جانا جانے لگا۔ اس کے گینگ کے ارکان میں اس کے تین زندہ بچ جانے والے بیٹے صوبیدار سنگھ، تحصیلدار سنگھ، دھومن سنگھ کے علاوہ چرنا، لکھن سنگھ، امرت لال اور اس کی دور کی رشتہ دار روپا شامل تھیں۔\nمقامی لوگ مان سنگھ کے بارے میں کہتے تھے کہ وہ غریبوں اور محروموں کو تنگ نہیں کرتے تھے۔ اس کا نشانہ زمیندار، امیر تاجر اور ساہوکار (سود پر قرض دینے والے) تھے۔\nجب انڈیا آزاد ہوا تو حکومت نے بہت سے مجرموں کو جیل سے رہا کیا۔ اسی سلسلے میں مان سنگھ کے بڑے بھائی نواب سنگھ کو بھی جیل سے رہا کر دیا گیا۔\nجیسے ہی وہ جیل سے رہا ہوا، نواب سنگھ اپنے پرانے گاؤں گیا، بندوق ادھار لی اور تلفی رام کے دو بچ جانے والے رشتہ داروں کو گولی مار دی۔ اس کے بعد اس کی ملاقات اپنے بھائی مان سنگھ سے پہاڑوں میں ہوئی۔\nجب چمبل کے علاقے میں مان سنگھ کا غلبہ بڑھ گیا تو حکومت نے مان سنگھ کو پکڑنے کے لیے فوج بلائی۔\nحالات یہاں تک پہنچ گئے کہ علاقے کے چھوٹے ڈاکوؤں نے مان سنگھ کو اپنا لیڈر کہنا شروع کر دیا اور اپنی آمدنی کا 10 سے 25 فیصد بطور تحفہ دینا شروع کر دیا۔\nاس سے نہ صرف مان سنگھ کی دولت میں اضافہ ہوا بلکہ علاقے میں اس کا غلبہ بھی بڑھ گیا۔\n1951 میں پولیس کے ایک جاسوس کو اطلاع ملی کہ مان سنگھ کے گینگ کا ایک اہم رکن چرنا ایک دن اپنی بیوی سے ملنے گاؤں آنے والا ہے۔ پولیس نے چرنا کو پکڑنے کے لیے جال بچھا دیا۔\nاس سب سے بے خبر چرنا اور اس کے کچھ دوست گاؤں میں داخل ہوئے۔ گھر میں داخل ہونے تک پولیس نے کچھ نہیں کیا۔ اس کے بعد 60 پولیس والوں نے اس گھر کو گھیرے میں لے لیا۔ ڈاکوؤں نے گھر کی بالائی منزل سے پولیس پر فائرنگ شروع کر دی۔\nڈاکوؤں اور پولیس کے درمیان اگلے 24 گھنٹے تک فائرنگ ہوتی رہی۔ اس دوران پولیس نے اپنی مدد کے لیے مزید 400 فوجیوں کو بلایا۔\nکینتھ اینڈرسن لکھتے ہیں، ’460 پولیس اہلکاروں نے اگلے تین دن تک 15 ڈاکوؤں کو گھیرے میں لیے رکھا۔ فوج کی ڈوگرہ رجمنٹ کو بھی ان کی مدد کے لیے بلایا گیا۔ ڈاکوؤں کے گھر پر پوائنٹ بلینک رینج سے دو توپوں کے گولے فائر کیے گئے جس سے پوری عمارت گر گئی، پولیس اہلکار چیختے ہوئے اس میں داخل ہوئے۔ عمارت کے اندر سے 15 ڈاکوؤں کی لاشیں ملیں مگر چرنا فرار ہونے میں کامیاب ہو گئے۔‘\nلیکن دو سال بعد پولیس کے ساتھ ہونے والے مقابلے میں چرنا کی قسمت نے ساتھ نہیں دیا۔ جب فائرنگ رکی تو چرنا اپنے نو ساتھیوں سمیت مردہ حالت میں ملے۔\nچرنا نہ صرف مان سنگھ کا سب سے بہادر اور قریبی ساتھی تھا بلکہ وہ اس کا بہترین منصوبہ ساز بھی تھا۔\nچرنا کی مہارت اس بات میں تھی کہ وہ جانتا تھا کہ کب اور کہاں حملہ کرنا ہے اور کب حملہ نہیں کرنا ہے۔\nاس دوران مان سنگھ کو ذاتی پریشانیوں کا بھی سامنا کرنا پڑا۔\nکینتھ اینڈرسن لکھتے ہیں، ’مان سنگھ نے اپنی بیٹی کی شادی اپنے ہی گینگ کے ایک رکن لکھن سنگھ سے کر دی تھی، لیکن اس کی بیٹی اپنے شوہر کے ساتھ وفادار نہ رہی اور اسے مان سنگھ کے گینگ کے ایک اور ڈاکو سے پیار ہو گیا۔ اس سے مان سنگھ کو اتنا دکھ پہنچا کہ اس نے اپنی بیٹی کے عاشق کو گولی مار دی، لیکن اس کے بعد مان سنگھ کے داماد نے گینگ چھوڑ دیا۔‘\n’اپنے آخری دنوں میں مان سنگھ کو آرام، سکون اور گھر کی ضرورت تھی۔ اس نے حکومت کو خط لکھا کہ وہ اپنی مرضی سے ڈاکو اور قاتل نہیں بنے۔ قسمت اور حالات نے اسے ایسا بننے پر مجبور کر دیا تھا۔‘\n’ایک سچے انڈین شہری ہونے کے ناطے وہ گوا جانا چاہتا ہے اور اسے غیر ملکی راج سے آزاد کرانا چاہتا ہے اور پرتگالیوں کو سمندر میں پھینکنا چاہتا ہے۔‘\nانڈین حکومت نے ان کے خط کا کوئی جواب نہیں دیا۔ اس نے مان سنگھ کو بہت مایوس کیا اور اس کی اور اس کے ساتھیوں کی حوصلہ شکنی کی۔\nایک ایک کر کے اس کے ساتھی یا تو گرفتار یا زخمی یا مارے جانے لگے۔ آخر کار اس کے ساتھ صرف 18 ڈاکو رہ گئے۔ اس میں اس کا بڑا بھائی نواب سنگھ، اس کا دوسرا بیٹا صوبیدار سنگھ اور روپا شامل تھے۔\nنومبر 1954 میں وسطی انڈیا کے وزیر داخلہ نرسمہا راؤ ڈکشٹ نے کہا کہ اگر مان سنگھ کو ایک سال کے اندر نہ پکڑا گیا تو وہ اپنے عہدے سے مستعفی ہو جائیں گے۔\nاس مہم میں مدد کے لیے اس نے گورکھا سپاہیوں کی ایک خصوصی کمپنی بنائی۔ پولیس کو دھوکہ دینے کے لیے مان سنگھ نے ایک گاؤں میں ایک شخص کی آخری رسومات کا اہتمام کیا جس کی شکل اس سے ملتی جلتی تھی۔\nاس کے بعد یہ افواہ پھیلی کہ مان سنگھ اچانک بیماری کے بعد وفات پا گئے ہیں اور ان کی آخری رسومات ادا کر دی گئی ہیں۔\nلیکن کچھ دنوں کے بعد مان سنگھ نے دوبارہ ڈکیتیاں شروع کر دیں۔ پولیس اور خصوصی طور پر بنائی گئی گورکھا کمپنی ان کے پیچھے تھی۔\nمن سنگھ بھاگ کر بھنڈ چلا گیا جہاں اس نے دریائے کنواری کو عبور کرنے کی کوشش کی لیکن اس وقت دریا میں سیلاب تھا اس لیے مان سنگھ دریا کو عبور نہیں کر سکا۔ وہ بھاگا اور بیجاپور گاؤں پہنچا۔\nاس کے پیچھے ایک گورکھا پلٹن بھی جمعدار بھنور سنگھ کی قیادت میں آگے بڑھ رہی تھی۔ دونوں کے درمیان تصادم شروع ہوا اور ہزاروں راؤنڈ گولیاں چلائی گئیں اور یوں اب تک کا سب سے بڑا ڈاکو گولیوں سے چھلنی ہو کر زمین پر گر گیا۔\nآخر کار اس کے بیٹے صوبیدار سنگھ نے اپنے والد کے جسم کو ڈھانپنے کی کوشش کی تاکہ اسے مزید گولیاں نہ لگیں۔ اس کوشش میں وہ بھی گولی لگنے سے ہلاک ہو گیا۔\nمان سنگھ کی ساتھی روپا اپنے بڑے بھائی نواب سنگھ کو بچانے میں کامیاب ہو گئی۔\nوزیر داخلہ ڈکشٹ کو اپنے عہدے سے استعفیٰ نہیں دینا پڑا۔ وزیر اعظم جواہر لال نہرو، وزیر داخلہ گووند ولبھ پنت اور کانگریس کے صدر یو این ڈھیبر کو ٹیلی گرام کے ذریعے فوری طور پر اس کی اطلاع دی گئی۔\nاتر پردیش کے وزیر اعلیٰ ڈاکٹر سمپورنانند نے اعلان کیا کہ ’کسی کی موت پر خوشی منانا اچھی بات نہیں ہے۔ مان سنگھ مر چکا ہے۔ مان سنگھ نے جن لوگوں پر تشدد کیا تھا وہ اب سکون کی سانس لے سکتے ہیں۔‘\nمان سنگھ اور اس کے بیٹے کی لاشوں کو چارپائیوں پر باندھ کر بھنڈ لایا گیا۔ چارپائیاں کھڑی رکھی گئیں تاکہ لوگ انھیں دیکھ سکیں۔\nتقریباً 40 ہزار لوگ ان کی میت کو دیکھنے آئے۔ کچھ لوگ تجسس کی وجہ سے وہاں پہنچ گئے۔ ان کی موت پر کچھ لوگوں نے خوشی کا اظہار کیا لیکن بہت سے لوگ اپنے آنسو پونچھتے بھی نظر آئے۔\nاس کے بعد مان سنگھ کی لاش کو آخری رسومات کے لیے گوالیار لے جایا گیا۔ مان سنگھ کی بیوہ اور بیٹے تحصیلدار سنگھ نے حکومت سے مان سنگھ کی لاش کو آخری رسومات کے لیے ان کے حوالے کرنے کی درخواست کی لیکن حکومت نے ان کی ایک نہ سنی۔\nبعد میں کے ایف رستم جی، جو بارڈر سیکورٹی فورس کے ڈائریکٹر جنرل تھے، نے اپنی کتاب The British, The Bandits and the Bordermen میں لکھا، ’یہ مان سنگھ کی شخصیت کا جادو تھا کہ گوجر ہونے کے باوجود اس نے اپنے گینگ میں ایک برہمن روپا اور ایک ٹھاکر لکھن کو ایک خاص جگہ دی، لیکن جیسے جیسے مان سنگھ کی عمر بڑھی، دس سال تک اس کے ساتھ رہنے والے اس کا ساتھ چھوڑ گئے۔۔ مان سنگھ تو وفات پا گیا لیکن ڈکیتی کا مسئلہ ختم نہیں ہوا۔",
        "published_date": "Mon, 19 May 2025 02:40:23 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cmm3v8nz4q5o#0",
        "title": "جو بائیڈن میں پروسٹیٹ کینسر کی تشخیص: مردوں کو سب سے زیادہ متاثر کرنے والا کینسر کیا ہے اور اس کا علاج کیسے ممکن؟",
        "link": "https://www.bbc.com/urdu/articles/cmm3v8nz4q5o",
        "image_url": "https://ichef.bbci.co.uk/news/1024/branded_urdu/348e/live/28cd75a0-345a-11f0-8519-3b5a01ebe413.jpg",
        "article": "سابق امریکی صدر جو بائیڈن میں پروسٹیٹ کینسر کی تشخیص ہوئی ہے جو ان کی ہڈیوں تک پھیل چکا ہے۔ \nان کے دفتر کی جانب سے اتوار کے روز جاری کردہ بیان کے مطابق گذشتہ ہفتے 82 سالہ جو بائیڈن نے پیشاب میں تکلیف کی شکایت پر ڈاکٹر سے رجوع کیا جس کے بعد جمعے کو ان میں کینسر کی تشخیص ہوئی۔\nکینسر کی یہ قسم خاصی تیز رفتاری سے پھیلنے والی اور شدید نوعیت کی ہے جسے گلیسن سکور میں 10 میں سے 9 قرار دیا گیا ہے۔ کینسر ریسرچ یوکے کے مطابق، یہ ’ہائی گریڈ‘ کینسر ہے، یعنی یہ خلیے تیزی سے جسم کے دیگر حصوں میں پھیل سکتے ہیں۔\nان کے اہل خانہ اس وقت ممکنہ علاج کے آپشنز پر غور کر رہے ہیں۔ ان کے دفتر کا کہنا ہے کہ کینسر کی یہ قسم ایسی ہے جس پر کچھ خاص دوائیں یا علاج (جو ہارمونز کو کنٹرول کرتے ہیں) اثر کر سکتے ہیں۔ اس لیے ڈاکٹروں کو امید ہے کہ اسے روکا یا قابو میں رکھا جا سکتا ہے۔\nیاد رہے تقریباً ایک سال قبل سابق صدر کو صحت اور عمر سے متعلق خدشات کے باعث 2024 کے امریکی صدارتی انتخاب کی دوڑ سے دستبردار ہونا پڑا تھا۔ امریکہ کی تاریخ میں صدارت کا عہدہ سنبھالنے والے سب سے عمر رسیدہ شخص ہیں۔\nکلیولینڈ کلینک کے مطابق پروسٹیٹ کینسر مردوں میں جلد کے کینسر کے بعد دوسرا سب سے عام کینسر ہے۔ امریکہ کے ادارہ برائے تدارک امراض (سی ڈی سی) کا کہنا ہے کہ ہر 100 میں سے 13 مردوں کو اپنی زندگی کے کسی نہ کسی مرحلے پر یہ بیماری لاحق ہو سکتی ہے۔\nسی ڈی سی کے مطابق پروسٹیٹ کینسر کا سب سے بڑا خطرہ عمر بڑھنے کے ساتھ ہوتا ہے۔\nامریکن کینسر سوسائٹی کے چیف سائنٹیفک آفیسر اور پروسٹیٹ کینسر کے ماہر ڈاکٹر ولیم ڈاہٹ نے بی بی سی کو بتایا کہ سابق صدر جو بائیڈن کی تشخیص سے متعلق جو تفصیلات سامنے آئی ہیں، ان سے اندازہ ہوتا ہے کہ ان میں کینسر کی قسم زیادہ خطرناک اور تیزی سے پھیلنے والی ہے۔\nڈاکٹر ڈاہٹ کے مطابق، ’عام طور پر اگر کینسر ہڈیوں تک پھیل جائے تو اسے لاعلاج تصور کیا جاتا ہے۔‘\nتاہم انھوں نے یہ بھی واضح کیا کہ اکثر مریض ابتدائی علاج کے بعد بہتر ردِعمل دیتے ہیں اور ’ایسے لوگ کئی سال تک اس تشخیص کے ساتھ زندگی گزار سکتے ہیں۔‘\nڈاکٹر ڈاہٹ کا کہنا تھا کہ سابق صدر جیسے مریضوں کو عام طور پر ہارمون تھراپی دی جاتی ہے تاکہ بیماری کی علامات کو کم کیا جا سکے اور کینسر کے خلیوں کی افزائش کو سست کیا جا سکے۔\nگذشتہ برس بی بی سی پر چپھنے والے ایک مضمون میں طبی جریدرے لانسیٹ کی ایک حالیہ رپورٹ کے حوالے سے بتایا گیا کہ دنیا بھر میں پروسٹیٹ کینسر کے کیسز میں اضافہ ہوا ہے۔ اس رپورٹ میں کہا گیا ہے کہ سال 2020 میں پروسٹیٹ کینسر کے 14 لاکھ نئے کیسز سامنے آئے۔ خدشہ ہے کہ سنہ 2040 میں یہ تعداد بڑھ کر 29 لاکھ ہو جائے گی۔ \nاس میں یہ بھی کہا گیا ہے کہ یہ 112 ممالک میں مردوں میں سب سے زیادہ عام کینسر ہے اور کینسر کے تمام کیسز میں سے 15 فیصد پروسٹیٹ کینسر ہیں۔\nایک اندازے کے مطابق 2020 میں دنیا بھر میں پروسٹیٹ کینسر سے تین لاکھ 75 ہزار مرد ہلاک ہوئے اور خدشہ ہے کہ 2040 تک ان اموات میں 85 فیصد اضافہ ہو جائے گا۔\nیہ مردوں میں کینسر سے ہونے والی اموات کی پانچویں بڑی وجہ ہے۔\nرپورٹ کے مطابق ہر سال ایک لاکھ کی آبادی میں اس کے چار سے آٹھ کیسز رپورٹ ہوتے ہیں۔ گذشتہ 25 برسوں میں قومی سطح پر کیسز میں 30 فیصد اضافہ ہوا ہے جبکہ شہری آبادی میں پروسٹیٹ کینسر میں 75 سے 85 فیصد اضافہ ہوا ہے۔\nدلی کے رہنے والے راجیش کمار کو اکتوبر 2022 میں پروسٹیٹ کینسر کی تشخیص ہوئی تھی۔ ان کی اہلیہ ریتو مروہ نے فون پر بی بی سی کو بتایا کہ ’میرے شوہر کو پیشاب کی کمی کا مسئلہ درپیش تھا۔ \n’ہم ہر سال طبی معائنہ کرواتے ہیں۔ اس مسئلہ کے بعد ہمارے خاندانی ڈاکٹر نے ہمیں الٹرا ساؤنڈ کرانے کے لیے کہا۔ جانچ سے پتا چلا کہ راجیش کمار کا پروسٹیٹ بڑھا ہوا ہے اور ڈاکٹر نے انھیں پروسٹیٹ مخصوص اینٹیجن یا پی ایس اے ٹیسٹ کرنے کے لیے کہا۔ \n’اس کے بعد ایم آر آئی اور بائیوپسی کی گئی اور پتا چلا کہ راجیش کمار کو سٹیج ٹو ٹیسٹیکولر کینسر ہے۔‘\nپروسٹیٹ مردوں کے تولیدی نظام کا حصہ ہے اور پیشاب کے مثانے کے نیچے واقع ہے۔\nیہ اخروٹ جتنا ہوتا ہے لیکن عمر کے ساتھ بڑا ہوتا جاتا ہے۔ ڈاکٹروں کا کہنا ہے کہ 45 سے 50 سال کی عمر کے بعد مردوں میں پروسٹیٹ سے متعلق مسائل پیدا ہوجاتے ہیں لیکن اس کا مطلب یہ نہیں کہ یہ کینسر ہے۔\nہر کسی کو اس مسئلے کا سامنا بھی نہیں کرنا پڑتا ہے۔ جب یہ بڑھنا شروع ہو جاتے ہیں تو ڈاکٹر پی ایس اے ٹیسٹ کرانے کا کہتے ہیں۔\nمعائنے کے بعد ہی کینسر کا شبہ ہونے پر مزید ٹیسٹ کیے جاتے ہیں اور نتائج کے مطابق علاج شروع کیا جاتا ہے۔\nآل انڈیا انسٹی ٹیوٹ آف میڈیکل سائنسز دلی کے شعبہ سرجیکل اونکولوجی ڈاکٹر ایس وی ایس دیو کا کہنا ہے کہ یہ بیماری عمر بڑھنے کے بعد ظاہر ہوتی ہے اور یہ کینسر جسم میں آہستہ آہستہ بڑھتا ہے۔\nاس کے علاوہ تھائی رائیڈ کینسر اور چھاتی کے سرطان کی کچھ اقسام ہیں جو جسم میں آہستہ آہستہ بڑھتی ہیں۔\nان کا کہنا ہے کہ پہلے یہ معاملے انڈیا میں کم عام تھے کیونکہ اوسط عمر 60 سال سے کم تھی لیکن اب اس میں اضافہ ہوا ہے۔\nڈاکٹر وکرم بروا کوشک آرٹیمس ہسپتال میں یورولوجی ڈپارٹمنٹ کے سربراہ ہیں۔ وہ کہتے ہیں کہ 'جیسے جیسے آبادی کی اوسط عمر میں اضافہ ہوا ہے، پروسٹیٹ کینسر کے کیسز بھی سامنے آنا شروع ہو گئے ہیں۔ لیکن کیسز کی اصل  تعداد اس سے کہیں زیادہ ہو سکتی ہے۔‘\nڈاکٹر ایس وی ایس دیو کا کہنا ہے کہ انڈیا میں کینسر رجسٹری کے مطابق گذشتہ ایک دہائی میں ٹیسٹیکولر کینسر کے کیسز میں اضافہ ہوا ہے لیکن یہ مغربی ممالک کے مقابلے میں دو سے تین گنا کم ہے۔\nان کا کہنا ہے کہ کینسر کا یہ ڈیٹا کینسر رجسٹریوں سے آتا ہے نہ کہ ہر ہسپتال سے۔ ایسے میں پروسٹیٹ کینسر کے موجودہ کیسز بہت زیادہ ہوسکتے ہیں۔\nان کا کہنا ہے کہ ٹیسٹیکولر کینسر کے کیسز کم ہیں کیونکہ سکریننگ کا کوئی پروگرام نہیں ہے اور اسی وجہ سے اس کا پتا نہیں چلتا۔ لیکن مغربی ممالک میں سکریننگ زیادہ ہے۔ \nتاہم اس وجہ سے ہونے والی اموات کی تعداد کا اندازہ لگانا مشکل ہے کیونکہ اموات کو کم رپورٹ کیا جاتا ہے۔\nڈاکٹر پردیپ بنسل کا کہنا ہے کہ جیسے جیسے مردوں کی عمر بڑھتی ہ،ے پروسٹیٹ کینسر کے معاملے بڑھتے جاتے ہیں۔ تاہم اس کی وجہ جینیاتی بھی ہوسکتی ہے۔\nاس کے علاوہ سبزی خوروں کے مقابلے میں گوشت خوروں میں اس کینسر کا خطرہ زیادہ ہوسکتا ہے۔\nفورٹیس ہاسپٹل کے یورولوجی، روبوٹکس اینڈ رینل ٹرانسپلانٹ ڈپارٹمنٹ کے ڈائرکٹر ڈاکٹر پردیپ بنسل نے زور دیا کہ اس کا مطلب یہ نہیں ہے کہ سبزی خوروں کو یہ نہیں ہو سکتا کیونکہ تمباکو نوشی کرنے والے کو دل کی بیماری کا خطرہ زیادہ ہوتا ہے۔ جبکہ تمباکو نوشی نہ کرنے والے کو بھی دل کی بیماری ہوسکتی ہے۔\nڈاکٹر ایس وی ایس کا کہنا ہے کہ یہ کینسر مغربی ممالک میں زیادہ عام ہے کیونکہ اس کا تعلق طرز زندگی سے ہے جس میں کھانے پینے کی عادات جیسے جنک فوڈ، تمباکو نوشی، شراب نوشی وغیرہ شامل ہیں جو کینسر کا باعث بنتی ہیں۔\nلانسیٹ کی رپورٹ میں کہا گیا ہے کہ پروسٹیٹ کینسر کی تشخیص کم ہوتی ہے اور دنیا بھر میں یہ مشاہدہ کیا گیا ہے کہ کم اور درمیانی آمدنی والے ممالک میں دیر سے تشخیص بھی ایک عنصر ہے۔\nبیماری کی علامات\nاگر کینسر کی خاندانی تاریخ ہے تو، ڈاکٹر ٹیسٹ کرانے کا مشورہ دیتے ہیں۔\nڈاکٹروں کا کہنا ہے کہ پروسٹیٹ کینسر کی کوئی مخصوص علامات نہیں ہیں۔\nڈاکٹروں کے مطابق پی ایس اے کی سطح بھی شخص کی عمر اور سائز پر منحصر ہے۔\nامریکی حکومت کی آفیشل ویب سائٹ نیشنل کینسر انسٹی ٹیوٹ کے مطابق پی ایس اے کی کوئی نارمل یا مخصوص سطح نہیں ہے۔ پہلے 4.0 این جی / ایم ایل یا اس سے کم کو نارمل سمجھا جاتا تھا۔ لیکن یہ دیکھا گیا کہ جن لوگوں کی سطح اس سے کم تھی ان میں پروسٹیٹ کینسر تھا اور جن کی سطح 10 این جی / ایم ایل سے زیادہ تھی ان میں نہیں دیکھا گیا۔\nڈاکٹروں کے مطابق ابتدائی طور پر اس کی علامات ظاہر نہیں ہوتی ہیں لیکن اگر مندرجہ ذیل مسائل پیدا ہوں تو پی ایس اے ٹیسٹ کیا جاتا ہے\nاگر کینسر کی تشخیص ہو جائے اور پھیل جائے تو کینسر ہڈیوں میں منتقل ہو جاتا ہے۔ جس کی علامات میں :\nاس بارے میں ڈاکٹر پردیپ بنسل کہتے ہیں کہ ’کینسر کی تشخیص 60-75 سال کی عمر کے مریضوں ہوسکتی ہے اور اگر یہ گلینڈز تک محدود ہے تو ہم روبوٹک سرجری کرتے ہیں۔ یہ زندگی کو 10-15 سال تک بڑھاتا ہے۔ تاہم اگر یہ ہڈیوں تک پھیل جائے تو یہ مشکل ہے اور علاج مختلف ہے۔‘\nکیا اس کی ادوایات دستیاب ہیں؟\nڈاکٹروں کا کہنا ہے کہ بلڈ ٹیسٹ کے ذریعے پروسٹیٹ کینسر کا پتا لگایا جا سکتا ہے اور یہ سہولت زیادہ تر لیبارٹریوں میں دستیاب ہے۔\nپروسٹیٹ بڑھنے کی صورت میں امیجنگ، الٹرا ساؤنڈ اور ایم آر آئی بھی کی جاتی ہے۔\nڈاکٹر ایس وی ایس بتاتے ہیں کہ ’ابتدائی مرحلے میں مریض روبوٹک سرجری سے گزرتا ہے اور اس کا متاثرہ حصہ نکال دیا جاتا ہے لیکن اگر سٹیج ایڈوانس ہو تو ہارمون تھراپی دی جاتی ہے اور پھر مریض کی حالت کا مشاہدہ کرنے کے بعد علاج کیا جاتا ہے۔‘\nان کا کہنا ہے کہ ’پروسٹیٹ کینسر کا مریض پانچ سے 15 سال تک زندہ رہ سکتا ہے کیونکہ یہ ایک ایسا کینسر ہے جس کا علاج کیا جا سکتا ہے۔‘\nڈاکٹروں کا کہنا ہے کہ کینسر ایک ایسی بیماری ہے جو جینیاتی بھی ہوسکتی ہے یعنی اگر آپ کے خاندان میں کسی کو کینسر ہے تو آپ کو بھی یہ کینسر ہونے کا امکان ہے۔\nایسے میں ڈاکٹر مشورہ دیتے ہیں کہ اگر کسی خاندان میں پروسٹیٹ کینسر یا کوئی اور کینسر ہے تو احتیاطاً ٹیسٹ کرانا چاہیے۔\nاگر خاندان میں کسی کو پروسٹیٹ کینسر ہے تو خاندان کے مردوں کو 45 سال کی عمر کے بعد ہر دو سال بعد پی ایس اے ٹیسٹ کروانا چاہیے۔ خواتین کو چھاتی کے سرطان کی جانچ کرنی چاہیے۔\nدوسرے ممالک میں حالات کیا ہیں؟\nلانسیٹ کی رپورٹ کے مطابق سال 2020 کے بعد مشرقی ایشیا، جنوبی امریکہ، مشرقی یورپ اور شمالی امریکہ جیسے ممالک میں پروسٹیٹ کینسر کے کیسز اور اموات ہوں گی۔\nڈاکٹر ایس وی ایس دیو کا کہنا ہے کہ امریکہ اور یورپ میں امیر لوگوں نے اپنی صحت پر توجہ دینا شروع کر دی ہے اور اس کے مثبت اثرات دیکھنے میں ایک دہائی لگ جائے گی۔\nاگر ہم اسی اور نوے کی دہائی پر نظر ڈالیں تو لوگ سستے جنک فوڈ کھاتے تھے جس کا اثر اب دیکھا جا سکتا ہے۔\nامریکہ میں  سکریننگ زیادہ ہے اس لیے زیادہ کیسز رپورٹ ہوئے ہیں اور دیکھا گیا ہے کہ ترقی یافتہ ممالک میں بھی ایسا ہی ہوتا ہے۔\nتاہم ان تمام ڈاکٹروں کا کہنا ہے کہ اس کینسر کا علاج ممکن ہے اور اس کی سست رفتار کی وجہ سے مریضوں کی جلد اموات کا خطرہ کم ہوتا ہے۔",
        "published_date": "Mon, 19 May 2025 02:46:04 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cx27ykw43d0o#0",
        "title": "انڈیا کی ’پش بیک‘ پالیسی پر بنگلہ دیش برہم: مبینہ غیر قانونی تارکین وطن کی زبردستی سرحد پار واپسی کا الزام",
        "link": "https://www.bbc.com/urdu/articles/cx27ykw43d0o",
        "image_url": "https://ichef.bbci.co.uk/news/1024/branded_urdu/78f4/live/1d58a2b0-33e9-11f0-8519-3b5a01ebe413.png",
        "article": "بنگلہ دیش نے انڈیا پر الزام عائد کرتے ہوئے کہا ہے کہ انڈیا میں پکڑے جانے والے مبینہ غیر قانونی بنگلہ دیشی شہریوں کو ان کے ملک کی سرحد کی جانب زبردستی بھیجا جا رہا ہے۔ \nیہ دعویٰ بنگلہ دیش کی سرحد کی نگرانی کے لیے وقف بارڈر گارڈ بنگلہ دیش (بی جی بی) کے کمانڈر لیفٹیننٹ کرنل جبار احمد کی جانب سے سامنے آیا ہے۔ \nبارڈر سکیورٹی کے عہدیدار کے الزام کے بعد اب بنگلہ دیش کے امور داخلہ کے مشیر لیفٹیننٹ جنرل (ریٹائرڈ) محمد جہانگیر عالم چودھری بھی ان کی تائید کرتے دکھائی دے رہے ہیں۔ \nڈھاکہ ٹریبیون اخبار کے مطابق سنیچر کی صبح جہانگیر عالم چودھری نے ایک بیان میں کہا ہے کہ جمعے کو انڈیا کی جانب سے لوگوں کو برہمن بیڑیا بارڈر کی طرف زبردستی دھکیلنے کی کوشش کی گئی جسے سرحدی محافظوں اور مقامی باشندوں کی مدد سے ناکام بنا دیا گیا۔\nانھوں نے کہا کہ ’ہم نے انڈیا سے درخواست کی ہے کہ وہ اس طرح کے بے دخل کرنے والے اقدامات کا سہارا نہ لے بلکہ اس کے لیے طے شدہ طریقہ کار کے مطابق عمل کرے۔‘\nبنگلہ دیش کے اخبار ڈیلی سٹار کے مطابق رواں ہفتے بنگلہ دیش کی وزارت خارجہ نے انڈیا کو ایک خط لکھا جس میں کہا گیا تھا کہ کوئی بھی دباؤ بڑھانے کی کوشش موجودہ دو طرفہ فریم ورک کی خلاف ورزی ہے۔\nڈیلی سٹار کے مطابق وزارت خارجہ نے متنبہ کیا ہے کہ ’انڈیا کے اس اقدام سے نہ صرف سکیورٹی کو خطرات درپیش آ سکتے ہیں بلکہ بڑے پیمانے پر منفی عوامی رد عمل سامنے آنے کا بھی خدشہ ہے۔‘\nبنگلہ دیش کے ان الزامات پر انڈیا کی جانب سے تاحال کسی قسم کا سرکاری ردعمل سامنے نہیں آیا ہے تاہم شمال مشرقی انڈیا کی دو ریاستوں کے وزرائے اعلیٰ، آسام کے وزیر اعلیٰ ہمانتا بسوا سرما اور تری پورہ کے وزیر اعلیٰ مانک ساہا کے بیانات نے ’پش بیک‘ پالیسی پر عمل درآمد کا اشارہ دیا ہے۔\nبنگلہ دیش کے امور داخلہ کے مشیر لیفٹیننٹ جنرل (ریٹائرڈ) محمد جہانگیر عالم چودھری نے صحافیوں سے بات چیت میں کہا کہ بنگلہ دیش سفارتی اقدامات کے ذریعے اپنی سرحدوں پر پش ان واقعات کو روکنے کے لیے پرعزم ہے۔ \nانھوں نے دعویٰ کیا کہ ’بنگلہ دیش نے ہمیشہ بین الاقوامی قوانین اور پروٹوکول کی پیروی کی ہے۔‘\nجہانگیر عالم چودھری کے مطابق ’ہم نے اس معاملے میں انھیں (بھارت) آگاہ کر دیا ہے کہ اگر کوئی بنگلہ دیشی انڈیا میں غیر قانونی طور پر رہ رہا ہے تو اسے قواعد کے مطابق واپس بھیجا جائے۔‘\nانھوں نے مزید کہا کہ ’اسی طرح، اگر کوئی انڈین شہری بنگلہ دیش میں نامکمل یا غلط دستاویزات کے رہتا پایا جاتا تو اسے قانونی طریقہ کار کے بعد واپس بھیج دیا جائے گا۔‘\nانھوں نے کہا کہ خارجہ اور قومی سلامتی امور کے حکام اور روہنگیا امور کے بارے میں ملک کے چیف ایڈوائزر سفارتی سطح پر انڈیا کے ساتھ رابطے میں ہیں۔\nاس سے قبل بی جی بی کی 25ویں بٹالین کے کمانڈر لیفٹیننٹ کرنل جبار احمد نے بی بی سی بنگلہ کو بتایا کہ ’انھیں کچھ لوگوں کو سرحد پار بھیجنے کے منصوبے کی اطلاع ملی تھی۔‘\n8 مئی کو بی جی بی نے 116 افراد کو گرفتار کیا اور دعویٰ کیا کہ انھیں انڈیا کی جانب سے کھگراچاری اور بنگلہ دیش کے شمالی ضلع کوریگرام کے قریب سرحد میں داخل ہونے پر مجبور کیا گیا۔\nبنگلہ دیش کے ضلع کھگرا چاری کی ایڈیشنل کمشنر نظم الآرا سلطانہ نے بی بی سی کو بتایا کہ سات مئی کو انڈیا نے مٹیرنگا، شانتی پور اور پنچھاری سرحدوں پر کل 72 افراد کو بنگلہ دیش میں واپس دھکیل دیا تھا۔\nبی جی بی نے الزام لگایا ہے کہ انڈیا بارڈر سیکورٹی فورس (بی ایس ایف) برہمن بیڑیا میں بیجے نگر سرحد سے لوگوں کو واپس بھیجنے کی کوشش کر رہی تھی۔\nبی جی بی نے کہا کہ ایسی ہی ایک کوشش کو دو روز قبل مقامی لوگوں کی مدد سے ناکام بنایا گیا تھا۔\nبنگلہ دیش کے ان الزامات کے بعد اب یہ سوال اٹھایا جا رہا ہے کہ کیا انڈیا کی طرف سے کسی قسم کی ’پش بیک‘ (بے دخلی) کی پالیسی اپنائی جا رہی ہے؟\nغیر قانونی طور پر انڈیا میں مقیم بنگلہ دیشی شہریوں کا مسئلہ دونوں ملکوں کے درمیان گزشتہ چند سالوں سے ایک حساس مسئلہ رہا ہے۔\nانڈیا کی بارڈر سیکورٹی فورس (بی ایس ایف) انسانی سمگلنگ کا شکار ہونے والی نابالغ خواتین یا انسانی ہمدردی کی بنیاد پر شہریوں کو بنگلہ دیش واپس بھیجتی تھی لیکن ’پش بیک‘ کے لیے کوئی سرکاری پالیسی نہیں رہی ہے۔\nتاہم گزشتہ ہفتے 11 مئی کو انڈیا کی ریاست آسام کے وزیر اعلیٰ ہمانتا بسوا سرما نے کہا تھا کہ انڈین حکومت بنگلہ دیشی دراندازوں سے نمٹنے کے لیے زبردستی بے دخلی کی حکمت عملی پر کام کر رہی ہے۔\nہمنتا بسوا سرما کے آفیشل سوشل میڈیا ہینڈل پر پوسٹ اس ویڈیو میں وہ کہتے دکھائی دے رہے ہیں کہ ’دراندازی ایک بڑا مسئلہ ہے، ہم نے فیصلہ کیا ہے کہ اب ہم قانونی عمل میں نہیں جائیں گے۔ پہلے یہ فیصلہ کیا گیا تھا کہ اس شخص کو گرفتار کرکے انڈین قانونی نظام میں لایا جائے، اسی لیے اب دراندازی کی اتنی خبریں سننے کو مل رہی ہیں کیونکہ ان کیسز میں اضافہ ہوا ہے۔\nان کا کہنا تھا کہ ’پہلے بھی ہر سال چار سے پانچ ہزار افراد کو گرفتار کیا جاتا تھا، وہ جیل جاتے تھے، جس کے بعد انھیں عدالت میں پیش کیا جاتا۔ اب ہم نے فیصلہ کیا ہے کہ ہم انھیں اپنے ملک میں نہیں لائیں گے، بلکہ واپس ان کے ملک دھکیلیں گے، یہ ایک نیا رجحان ہے، یہی وجہ ہے کہ اعداد و شمار زیادہ معلوم ہوتے ہیں، لیکن پش بیک کی وجہ سے اب یہ تعداد کم ہوگی۔\nانڈین ایکسپریس کے مطابق رواں ہفتے تری پورہ کے وزیر اعلیٰ مانک ساہا نے بھی کہا تھا کہ ’گذشتہ سال کے مقابلے میں بین الاقوامی سرحد سے غیر قانونی طور پر تری پورہ میں داخل ہونے والے لوگوں کو حراست میں لینے کے واقعات میں 36 فیصد اضافہ ہوا ہے۔‘\nانھوں نے کہا کہ ’ہم تینوں اطراف سے بنگلہ دیش سے گھرے ہوئے ہیں۔ سرحدی سلامتی کے معاملات میں بی ایس ایف پہلی لائن میں، تریپورہ سٹیٹ رائفلز دوسری جبکہ ریاستی پولیس تیسری لائن میں ہے۔ پچھلی حکومتوں کے برعکس اس بار پولیس کو آزادی دی گئی ہے اور ہم نے فیصلہ کیا ہے کہ ہم ان کے کام میں مداخلت نہیں کریں گے۔ پولیس امن و امان برقرار رکھنے کے لیے کام کر رہی ہے۔‘\n واضح رہے کہ پہلگام حملے کے بعد انڈیا کی کئی ریاستوں میں غیر قانونی بنگلہ دیشی شہریوں کے خلاف کریک ڈاؤن تیز ہو گیا ہے۔\n گجرات، راجستھان، اتر پردیش، دہلی اور اڑیسہ سمیت کئی ریاستوں میں ایسے مبینہ غیر قانونی شہریوں کو حراست میں لیا گیا ہے۔ حال ہی میں اس اپریشن کی تصاویر بھی سوشل میڈیا پر وائرل ہوئیں۔\nگزشتہ تین ہفتوں میں گجرات اور راجستھان پولیس نے ایک ہزار سے زائد مبینہ غیر قانونی بنگلہ دیشی شہریوں کو گرفتار کیا ہے۔\nبی بی سی کے ساتھی صحافی موہر سنگھ مینا کے مطابق راجستھان سے گرفتار کیے گئے 148 افراد کی پہلی کھیپ کو گزشتہ بدھ کو خصوصی طیارے کے ذریعے تری پورہ کے شہر اگرتلہ روانہ کیا گیا۔\nادھر بی بی سی بنگلہ نے تصدیق کی ہے کہ حال ہی میں سرحد سے بنگلہ دیش بھیجے گئے افراد میں وہ لوگ شامل ہیں جو گجرات یا راجستھان میں پکڑے گئے تھے۔\nگجرات اور راجستھان پولیس نے کہا ہے کہ جن بنگلہ دیشی شہریوں کی شناخت کی تصدیق ہو گئی ہے انھیں ملک بدر کر دیا جائے گا۔\nاڑیسہ سمیت بعض دیگر ریاستوں میں بنگلہ دیشی شہریوں کی گرفتاری کی اطلاعات ہیں۔ پولیس ان مبینہ غیر قانونی بنگلہ دیشی شہریوں کو ’درانداز‘ قرار دے رہی ہے۔ \nبنگلہ دیش کے شہر کھگرا چاری کی ایڈیشنل کمشنر نظم الآرا سلطانہ نے بی بی سی بنگلہ کو تصدیق کرتے ہوئے کہا کہ بدھ کی صبح کھگرا چاری میں مٹیرنگا، شانتی پور اور پنچھاری کی سرحدوں سے کل 72 افراد کو بنگلہ دیش زبردستی وگاپس بھیجا گیا۔ \nکھگرا چاری کے مقامی صحافی سمیر ملک نے بی بی سی بنگلہ کو بتایا کہ ’حراست میں لیے گئے لوگوں نے انکشاف کیا کہ بی ایس ایف کے اہلکار انھیں ہوائی جہاز کے ذریعے گجرات سے تریپورہ لے گئے تھے۔ پھر وہ ایک گھنٹے تک پیدل چلے اور پھر بی ایس ایف نے انھیں سرحد کے پار بھیج دیا۔‘\nاس وقت بے دحل کیے جانے والوں کو بی جی بی کی نگرانی میں سرحد پر مختلف مقامات پر رکھا گیا ہے۔\nگجرات پولیس نے 25 اپریل کو احمد آباد میں سرچ آپریشن کیا۔ پولیس کے مطابق احمد آباد میں اب تک تقریباً 900 مبینہ بنگلہ دیشیوں کو حراست میں لیا گیا ہے۔\nاحمد آباد کے علاوہ، پولیس نے سورت، راجکوٹ اور وڈودرا میں ’غیر قانونی طور پر مقیم غیر ملکیوں‘ کو بھی گرفتار کیا۔\nبنگلہ دیش کے شہر کھگرا چاری کی ایڈیشنل کمشنر نظم الآرا سلطانہ نے بی بی سی بنگلہ کو تصدیق کرتے ہوئے کہا کہ بدھ کی صبح کھگرا چاری میں مٹیرنگا، شانتی پور اور پنچھاری کی سرحدوں سے کل 72 افراد کو بنگلہ دیش زبردستی وگاپس بھیجا گیا۔ \nکھگرا چاری کے مقامی صحافی سمیر ملک نے بی بی سی بنگلہ کو بتایا کہ ’حراست میں لیے گئے لوگوں نے انکشاف کیا کہ بی ایس ایف کے اہلکار انھیں ہوائی جہاز کے ذریعے گجرات سے تریپورہ لے گئے تھے۔ پھر وہ ایک گھنٹے تک پیدل چلے اور پھر بی ایس ایف نے انھیں سرحد کے پار بھیج دیا۔‘\nاس وقت بے دحل کیے جانے والوں کو بی جی بی کی نگرانی میں سرحد پر مختلف مقامات پر رکھا گیا ہے۔\nگجرات پولیس نے 25 اپریل کو احمد آباد میں سرچ آپریشن کیا۔ پولیس کے مطابق احمد آباد میں اب تک تقریباً 900 مبینہ بنگلہ دیشیوں کو حراست میں لیا گیا ہے۔\nاحمد آباد کے علاوہ، پولیس نے سورت، راجکوٹ اور وڈودرا میں ’غیر قانونی طور پر مقیم غیر ملکیوں‘ کو بھی گرفتار کیا۔\nانگریزی اخبار دی ہندو کی ایک رپورٹ کے مطابق بی ایس ایف کی جانب سے گجرات میں گرفتار کیے گئے ’غیر قانونی‘ بنگلہ دیشی تارکین وطن کو زبردستی بے دخل کرنے سے بہت پہلے، دارالحکومت دہلی سے حراست میں لیے گئے 80 تارکین وطن کو سرکاری طور پر کلکتہ بھیج دیا گیا تھا۔\nاخباری رپورٹ میں کہا گیا ہے کہ 23 اپریل کو دہلی میں غیر ملکیوں کے علاقائی رجسٹریشن آفس نے بی ایس ایف ایسٹرن کمانڈ کو ایک خط لکھا جس میں کہا گیا تھا کہ 80 لوگوں کے ایک گروہ کو کولکتہ لایا جائے گا۔\nاس خط میں کلکتہ پولیس سے مدد مانگی گئی تھی کہ ان گرفتار افراد کو ٹرین کے ذریعے پہنچنے کے بعد ان کو بی ایس ایف کے حوالے کیا جائے۔\nگزشتہ چند ماہ سے دہلی پولیس ایک مہم کے ذریعے غیر قانونی بنگلہ دیشی شہریوں کو گرفتار کر رہی ہے۔\nجمعہ کو دہلی پولیس کی کرائم برانچ نے کہا کہ اس نے 16 غیر قانونی بنگلہ دیشی تارکین وطن کو گرفتار کیا ہے۔\nدوسری جانب ان خبروں پر گجرات، راجستھان، دہلی پولیس اور بی ایس ایف کی طرف سے کوئی سرکاری ردعمل سامنے نہیں آیا۔\nتاہم بی ایس ایف کا کہنا ہے کہ ’پش بیک‘ کا لفظ ان کی ڈکشنری میں نہیں لیکن سکیورٹی فورسز کے کچھ ذرائع نے بی بی سی بنگلہ کو بتایا کہ جن لوگوں کی شناخت حال ہی میں غیر قانونی بنگلہ دیشی شہری کے طور پر ہوئی ہے، انھیں چھوٹے اور بڑے گروپوں میں تقسیم کر کے واپس بھیجا جا رہا ہے۔ \nان ذرائع نے بی بی سی بنگلہ کو بتایا کہ اگر گرفتاریاں ظاہر کی گئیں تو زیر حراست افراد کے خلاف مقدمہ درج کیا جائے گا اور پھر انھیں جیل میں ڈال دیا جائے گا۔\nاس کے بعد طویل سفارتی پیچیدگیوں سے گزرنے کے بعد انھیں بنگلہ دیش واپس بھیجنے کا طریقہ اختیار کیا جائے گا۔ یہ ایک بہت طویل عمل ہے اور اس میں کئی سال لگتے ہیں۔\nپناہ گزینوں کی مدد کے لیے ایک تنظیم چلانے والے آصف فاروق نے بی بی سی بنگلہ کو بتایا کہ ’ہمیں ان کی مدد کے لیے ہیلپ لائن شروع کیے ہوئے تقریباً ایک ماہ ہو گیا ہے۔ ہمیں گجرات سے تقریباً 550 اور راجستھان سے تقریباً 200 کالز موصول ہوئی ہیں۔‘\nانھوں نے مزید کہا کہ ’اب تک ہم گجرات میں 68 اور راجستھان میں 109 شکایات کو حل کرنے میں کامیاب ہوئے ہیں۔ صرف ایک معاملے میں ہمیں معلوم ہوا ہے کہ مغربی بنگال کے ضلع نادیہ سے گرفتار ایک شخص کو عدالت میں پیش کیا گیا اور اب وہ حراستی کیمپ میں ہے۔",
        "published_date": "Sun, 18 May 2025 16:15:30 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cgle0jp0y1jo#0",
        "title": "جنگ ہم کریں اور چھڑوائیں دوسرے",
        "link": "https://www.bbc.com/urdu/articles/cgle0jp0y1jo",
        "image_url": "https://ichef.bbci.co.uk/news/1024/branded_urdu/13d9/live/81093200-33eb-11f0-96f3-ab1a2b7558e0.jpg",
        "article": "پاکستان مسلسل قائم ہے کہ اس نے انڈیا کے تین رفال سمیت پانچ طیارے چھ-سات مئی کو ہی مار گرائے۔ انڈیا نے اب تک اس دعوے کی باضابطہ تردید یا تصدیق نہیں کی۔\nانڈیا نے پاکستان کے دو فضائی اڈوں (نور خان ایئربیس اور بھولاری ایئربیس) پر میزائل حملوں کے نقصان کی سیٹلائٹ تصاویر جاری کر دی ہیں۔ مگر پاکستان نے انڈین فضائی اڈوں پر ہونے والے مبینہ نقصان کی سیٹلائٹ تصاویر جاری کرنے کے بجائے میڈیا بریفنگز میں حملوں کے ڈیجیٹل زائچے دکھائے ہیں۔\nانڈیا کا کہنا ہے کہ پاکستان کے ڈائریکٹر جنرل ملٹری آپریشنز (ڈی جی ایم او)  نے دس مئی کو جنگ بندی کے لیے رابطہ کیا، ہمارے جنگی مقاصد چونکے پچھلے 72 گھنٹوں میں ایک سو ’دہشت گردوں‘ کو مار کے پورے ہو چکے تھے چنانچہ ہم نے معاملہ مزید آگے بڑھنے سے روکنے کے لیے پاکستان کی درخواست مان لی۔\nپاکستان کا کہنا ہے کہ جب ہم نے دس مئی کو فجر کے وقت انڈیا کے مسلسل حملوں کا پہلی بار بھرپور میزائلی و ڈرونی حملوں سے جواب دیا تو ’دشمن‘  کے چھکے چھوٹ گئے اور دشمن نے صدر ٹرمپ سے جنگ رکوانے کی درخواست کی، ہم نے صدر ٹرمپ کے سیکریٹری خارجہ کی بات رکھتے ہوئے مزید کارروائی روک دی۔\nصدر ٹرمپ کا کہنا ہے کہ جب مجھے امریکی انٹیلی جینس ذرائع سے معلوم ہوا کہ معاملہ کسی بھی وقت روایتی سے ایٹمی جنگ میں بدل سکتا ہے تو پھر میں نے نئی دلی کو نائب صدر جے ڈی وینس اور اسلام آباد کو مارکو روبیو کے ذریعے سیدھا پیغام دیا کہ جنگ نہیں روکو گے تو ہم سے تجارت بھول جاؤ (امریکہ دونوں ملکوں کا سب سے بڑا تجارتی پارٹنر ہے)۔ یوں میں نے تجارتی انتباہ کے ذریعے ایٹمی تصادم رکوا دیا۔\nپاکستان تو اپنی سفارتی و فوجی ’کامیابیوں‘ پر خوش ہے مگر انڈیا نے اب تک صدر ٹرمپ کے جنگ رکوانے کے دعوے کی باضابطہ تردید جاری نہیں کی۔ جبکہ ٹرمپ پچھلے ہفتے کم از کم  چار بار کسی نہ کسی بہانے دنیا کو جتا چکے ہیں کہ جنگ ’آپ کے بھائی‘ نے ہی رکوائی ہے۔\nٹرمپ کی بات یوں دل کو لگتی ہے کہ تاریخ یہی بتاتی ہے کہ پچھلے 60 برس میں جو بھی جنگیں ہوئیں یا جب جب  دونوں ممالک نے ایک دوسرے کی آنکھوں میں آنکھیں ڈال کر آستینیں چڑھائیں، کسی ’باہرلے‘ نے ہی آ کر پنڈ چھڑوایا۔\nمثلاً  1965 کی جنگ رکوانے میں سوویت یونین اور امریکہ نے بنیادی کردار ادا کیا۔ 71 کی جنگ میں مشرقی پاکستان میں انڈین کامیابی کے بعد صدر نکسن کے کہنے پر قومی سلامتی کے مشیر ہنری کسنجر نے انڈیا کو مغربی پاکستان کے محاذ پر جنگ بندی پر مجبور کیا۔\n1999 کے کارگل تصادم میں وزیرِ اعظم نواز شریف نے صدر کلنٹن سے ملاقات کر کے انھیں بیچ میں پڑنے پر آمادہ کیا اور پھر امریکہ نے واجپائی جی کو راضی کیا۔\nدسمبر 2001 میں لوک سبھا کی عمارت پر دہشت گرد حملے کے بعد جب انڈیا نے پاکستان کی سرحد پر پانچ لاکھ اور پاکستان نے تین لاکھ فوج جمع کر دی تو 10 ماہ بعد امریکہ نے ہی دونوں ممالک کو فوجیں پیچھے ہٹانے پر رضامند  کیا۔\nفروری 2019 میں بالاکوٹ حملے کے بعد کشیدگی کو محدود رکھنے میں بھی اس وقت کے امریکی سیکریٹری خارجہ مائیک پومپیو کا کردار ابھی کل کی ہی بات ہے۔\nیا تو جنوبی ایشیا کی دو ارب آبادی میں کم از کم دو ایسے آدمی ہوں جو جنگ کے بادل چھانٹ سکیں اور دونوں ممالک کی ’ذہین قیادت‘ کو کامن سنس کے فوائد بھی سمجھا سکیں۔ ورنہ تو لامحالہ ہر بار کوئی تیسرا ہی کودے گا تاکہ ایٹمی پاگل پن سے باقی دنیا کو محفوظ رکھا جا سکے۔\nانڈیا کسی نہ کسی شکل میں بین الاقوامی دباؤ یا بلاواسطہ ثالثی با دل نا خواستہ قبول کرتا رہا ہے لہذا 2025 میں اس کا جزبز ہونا سمجھ میں نہیں آتا۔\nجہاں تک ہمارا (پاکستان کا) معاملہ ہے تو جنگ چھوڑ ہم تو اپنے گھریلو سیاسی بحرانوں کو بھی ’آؤٹ سورس‘ کرنے سے کبھی نہیں ہچکچائے۔\nشاید آپ کو یاد ہو کہ مارچ 1977 کے انتخابات کے بعد پاکستان قومی اتحاد (پی این اے) کی بھٹو مخالف تحریک میں  سعودی سفیر ریاض الخطیب ہی تھے جنھوں نے بھٹو حکومت اور پی این اے کو سیاسی سمجھوتے پر آمادہ کیا۔ وہ الگ بات کہ جنرل ضیا الحق اور ان کے ساتھی اس سمجھوتے سمیت سب کچھ اچک لے گئے۔\nنواز شریف اور اہلِ خانہ کو ایک انڈرسٹینڈنگ کے تحت پرویز مشرف نے سعودیوں کی جانب سے ضمانت کے بعد ہی 10 برس جدہ میں رکھنے کی اجازت دی۔ محترمہ بے نظیر بھٹو اور پرویز مشرف کے درمیان این آر او امریکہ اور برطانیہ نے بطور ضمانتی متحدہ عرب امارات کی میزبانی میں کروایا۔ وہ الگ بات کہ بعد میں نہ بے نظیر رہیں، نہ پرویز مشرف رہے اور نہ ہی سپریم کورٹ نے این آر او رہنے دیا۔\nتازہ لڑائی اگرچہ میدان کی حد تک دس مئی کی سہہ پہر تھم گئی مگر میڈیا اور سوشل میڈیا پر اب تک جوشیلی جھڑپیں جاری ہیں۔ جنھوں نے جنگ صرف ہالی وڈ کی فلموں میں ہی دیکھی ہے، زیادہ تر وہی ٹی وی اینکرز اور یو ٹیوبرز سب سے اوپر اچھل رہے ہیں۔\nانڈین حکومت نے جنتا کو آپریشن سندور کی ’بے مثال کامیابیوں‘ سے آگاہ کرنے کے لیے گھر، گھر رابطہ مہم اور کانگریسی رہنما ششی تھرور سمیت چھ سیاسی دگجوں کو بیرونِ ملک اسی کام پر مامور کیا ہے۔ جبکہ پاکستان میں راتوں رات اہم شاہراہوں پر سبز بینرز اور عمارات پر سبز نیون سائنز پر صرف ایک نام تصویر کے ساتھ نمودار کروایا گیا ہے ’جنرل حافظ سید عاصم منیر‘۔\nفی الحال دونوں جانب کامیابیوں کے ڈنکے بجنے اور اپنا اپنا بیانیہ اپنی اپنی رعایا کے دماغوں میں اتارنے کا وقت ہے۔ اس غوغے کے بیچ معیشت، سیاسی و میڈیائی و آئینی و عدالتی آزادیاں فی الحال ایک جانب آرام سے بیٹھ کے اپنی باری  کا انتظار کریں۔ شکریہ۔",
        "published_date": "Sun, 18 May 2025 13:28:22 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cp8dy0p9d7do#0",
        "title": "امریکی صدر کا طیارہ ’ایئر فورس ون‘ اندر سے کیسا ہے؟",
        "link": "https://www.bbc.com/urdu/articles/cp8dy0p9d7do",
        "image_url": "https://ichef.bbci.co.uk/news/1024/branded_urdu/4bf5/live/71cee540-33bf-11f0-8519-3b5a01ebe413.jpg",
        "article": "امریکی صدور کے ساتھ سفر کرنے والے زیادہ تر صحافیوں کو صدارتی طیارے ایئر فورس ون کے اندرونی حصے کے بارے میں زیادہ علم نہیں ہوتا کہ وہ کیسا نظر آتا ہے اور وہاں کیا کیا آسائشیں دستیاب ہیں۔\nاس کی وجہ یہ ہے کہ پریس کیبن طیارے کے پچھلے حصے میں ہوتا ہے اور اس میں عقب میں لگے زینوں سے داخل ہونا ہوتا ہے۔ یہ سیڑھیوں کے ساتھ مڑتے ہی نظر آتا ہے۔\nطیارے کے اگلے حصے میں موجود صدارتی سویٹ تک پہنچنے کے لیے ان کا سامنا پہلے پڑوسی کیبن میں موجود مسلح خفیہ سروس کے ایجنٹوں سے ہوتا ہے جن سے بات چیت کے بعد ہی آگے جایا جا سکتا ہے۔\nڈونلڈ ٹرمپ کے حالیہ مشرق وسطیٰ کے دورے میں جب اس مخصوص اور مشہور طیارے کے مستقبل پر بہت بات ہو رہی تھی تو فاکس نیوز کے پریزینٹر شان ہینیٹی کو ترجیحی نشست اور صدر تک رسائی دی گئی تھی تاکہ وہ دورانِ پرواز ان کا انٹرویو کر سکیں۔\nلیکن صدر کے ہمراہ سفر کرنے والے باقی تمام صحافیوں کو طیارے کے چھوٹے سے مخصوص حصے تک ہی محدود رکھا گیا تھا۔\nیہ ایک تیز رفتار سفر تھا جس میں تین راتوں میں تین ممالک کا دورہ کیا گیا اور تقریبا نصف دنیا کا فاصلہ طے کیا گيا۔ صدر نے اسے قوت 'برداشت کے امتحان' کے طور پر بیان کیا گیا کیونکہ اس دوران ان کے عملے اور ہم سفر صحافیوں کو اس مشکل سے گزرنا پڑا۔\nتاہم امریکہ کے صدارتی طیارے میں سفر کرنا کسی طور بُرا سفر نہیں کہا جا سکتا۔ صحافیوں کے لیے مختص کیبن میں 14 نشستیں ہوتی ہیں جو عموماً ملکی فضائی کمپنیوں کی فرسٹ کلاس جتنی آرام دہ ہوتی ہیں۔\nایک باتھ روم اور ایک میز ہوتی ہے جس پر ہلکی پھلکی خوراک رکھی جاتی ہے (جس میں صدر کے دستخط والے مشہور ایئر فورس ون ایم اینڈ ایمز بھی شامل ہیں جو کہیں اور دستیاب نہیں ہوتے)۔\nکیبن میں دو ٹی وی سکرینیں آویزاں ہیں، جن پر عموماً صدر کے پسندیدہ نیوز چینل (جو بائیڈن کے دور میں سی این این، جبکہ ٹرمپ کے دور میں فاکس نیوز) چل رہے ہوتے ہیں۔ کبھی کبھار فٹبال اور دیگر کھیلوں کے مقابلے بھی چلائے جاتے ہیں۔\nلمبے سفر کے دوران، جہاز کے باورچی خانے سے پلیٹ میں کھانے پیش کیے جاتے ہیں (صدر کے لیے علیحدہ اور زیادہ نفیس مینیو ہوتا ہے) اور مختصر پروازوں میں عموماً پیکڈ کھانا دیا جاتا ہے۔\nلیکن اگر ٹرمپ نے قطر کی 'فضا میں محل' جیسے طیارے کی پیشکش قبول کر لی تو اس مشہور طیارے کا اندرونی حصہ جلد ہی مکمل طور پر بدل سکتا ہے۔ واضح رہے کہ قطر نے ایئرفورس ون کی جگہ امریکی صدر کو نئے طیارے کی تحفتا پیشکش کی ہے جو کہ کسی امریکی صدر کو ملنے والا سب سے بڑا غیر ملکی تحفہ ہو گا۔\nتکنیکی طور پر ’ایئر فورس ون‘ ایک ریڈیو کال سائن یعنی مخصوص پکارے جانے والا نام ہے جو ایسے کسی بھی فضائیہ کے طیارے کے لیے استعمال ہوتا ہے جس میں امریکی صدر سوار ہو۔ چنانچہ سنہ 1960 کی دہائی میں جب لِنڈن بی جانسن آسٹن سے اپنے ٹیکساس والے فارم گئے تھے تب انھوں نے ایک چھوٹا پروپیلر طیارہ استعمال کیا تھا اور اسے بھی ایئر فورس ون کہا گیا تھا۔\nلیکن جس ایئر فورس ون کا اکثر لوگوں کے ذہن میں تصور ہے وہ ہیرسن فورڈ کی ایکشن فلم میں پیش کیا جانے والا طیارہ 747-200 بی طیارہ ہے جو اوپر سے آبی نیلے اور سٹیل نیلے اور سفید رنگ کا ہے جبکہ اس کا نچلا حصہ زرد یا نارنج رنگ کا ہے۔ ایئرفورس ون کے اس رنگین خاکے کو سنہ 1962 میں خاتونِ اول جیکی کینیڈی نے منتخب کیا تھا۔\nفی الحال فضائیہ کے بیڑے میں ایسے دو 747 طیارے ہیں جو 1990 سے استعمال ہو رہے ہیں۔ وقت کے ساتھ ساتھ ہوائی جہازوں کی ٹیکنالوجی اور دیگر تمام لوازمات میں کافی ترقی ہو چکی ہے۔ اگرچہ طیاروں کو اپ گریڈ کیا گیا ہے مگر اب ان کے فریم اور انجن کو برقرار رکھنا کافی مہنگا ہوتا جا رہا ہے۔ ان طیاروں پر سال کے اثرات نظر آنے لگے ہیں۔\nطیارے کی یہ صورتحال موجودہ وائٹ ہاؤسکے مکین کو خاصی ناگوار گزری ہے کیونکہ وہ واحد امریکی صدر ہیں جن کے پاس عہدہ سنبھالنے سے پہلے ذاتی جیٹ اور حتیٰ کہ ایک فضائی کمپنی بھی تھی۔\nانھوں نے ابوظہبی میں ایک انڈسٹری بریفنگ میں طیارے کی عمر کے بارے میں مبالغہ آمیز انداز میں بات کرتے ہوئے کہا: ’میں اب رخصت ہوتا ہوں اور ایک 42 سالہ بوڑھے بوئنگ پر سوار ہونے جا رہا ہوں۔ لیکن نئے طیارے آ رہے ہیں۔‘\nنئے طیارے آ تو رہے ہیں، مگر ٹرمپ کے لیے شاید جلد نہیں۔ اپنے پہلے دور میں، انھوں نے ایک نئے صدارتی طیارے کا اعلان کیا تھا جو بوئنگ بنا رہا تھا۔ انھوں نے ذاتی طور پر اس کا رنگ سکیم منتخب کیا تھا اور جیکی کینیڈی کا روایتی ڈیزائن ہٹا کر سرخ، سفید اور نیلے رنگ کا انتخاب کیا ہے۔ انھوں نے اس نئے طیارے کے ماڈل کو اوول آفس میں فخر سے سجا رکھا ہے۔\nیہ طیارے در اصل سنہ 2021 تک تیار ہونے تھے، مگر تاخیر اور لاگت میں اضافے کی وجہ سے اب اس چار ارب ڈالر میں بننے والے دو طیارے کے مکمل ہونے کا امکان بہت کم ہے، خاص طور پر ٹرمپ کے دوسرے دورِ صدارت کے دوران جو جنوری 2029 میں ختم ہو نے والا ہے۔\nانھوں نے ٹیکنالوجی کے ارب پتی تاجر ایلون مسک کو طیارے کے مکمل کرنے کے عمل تیز کرنے کا کام سونپا ہے، اور نجی طور پر ان سے اس بات پر افسوس کا اظہار کیا ہے کہ ایسے پرانے طیارے میں سفر کرنا ان کے لیے شرمندگی کا باعث ہے۔\nیہی وجہ ہے کہ صدر نے اپنی فضائی نقل و حمل کے مسائل کے حل کے لیے فوری اور پرکشش متبادل پر غور کرنا شروع کر دیا ہے۔ اور یہ متبادل انھیں خلیجی ریاست قطر کی طرف سے پیش کیا گیا ہے۔\nگذشتہ ہفتے قطر کی طرف سے انھیں تحفے میں دیے جانے والے 400 ملین ڈالر مالیت کے شاندار 747-8 طیارے کی خبر شہ سرخیوں میں آئی تھی۔ لیکن اس کے بارے میں بتایا جاتا ہے کہ یہ تحفہ کئی مہینوں سے زیر غور تھا۔\nفروری کے وسط میں اپنے دوسرے دورِ صدارت کے آغاز کے کچھ ہفتوں بعد ٹرمپ نے خفیہ طور پر اس طیارے کو دیکھا بھی۔\nاتنے بڑے غیر ملکی تحفے کے قانونی اور اخلاقی پہلوؤں پر صدر کے ناقدین اور کچھ اتحادیوں کی طرف سے سوالات اٹھائے گئے ہیں۔ اس کے علاوہ ایک غیر ملک کا 747 طیارے کو امریکی صدر کے استعمال کے لیے تیار کرنا کئی تکنیکی چیلنجز بھی پیدا کرتا ہے۔\nاس طیارے کو دورانِ پرواز ایندھن بھرنے کے قابل بنانا ہو گا، اور اس میں جدید مواصلاتی اور حفاظتی نظام بھی نصب کرنا ہو گا۔ موجودہ طیارے اس قابل ہیں کہ وہ جوہری دھماکے کی برقی مقناطیسی لہروں سے بھی محفوظ رہیں۔\nہوائی تجزیہ کار اور ایروڈائنامک ایڈوائزری کے مینیجنگ ڈائریکٹر رچرڈ ابوالعافیہ کہتے ہیں کہ اس طیارے کی مکمل تیاری میں کئی سال لگیں گے اور یہ کم از کم 2030 تکن ہی تیار ہو سکے گا۔\nوہ کہتے ہیں کہ اس کے بارے میں 'انھیں یہ فرض کرنا پڑے گا کہ یہ طیارہ 13 سال تک کسی خطرناک مقام پر لاوارث پڑا رہا ہے۔ یعنی اس کا مطلب یہ ہے کہ طیارے کو صرف کھول دینا کافی نہیں، بلکہ اس کا ہر ایک پرزہ بھی الگ کر کے جانچنا پڑے گا۔'\nاس نئے نظام کو چلانے کے لیے اضافی توانائی بھی درکار ہو گی، اور ہو سکتا ہے کہ اندرونی ترتیب بھی بدلنی پڑے۔ یہ بھی ممکن ہے کہ اصل ڈیزائن میں صحافیوں کے لیے کوئی کیبن موجود نہ ہو۔\nسنٹر فار سٹریٹیجک اینڈ انٹرنیشنل سٹڈیز کے دفاع و سلامتی شعبے میں سینیئر مشیر مارک کانسیئن کہتے ہیں کہ ایسی تبدیلیوں کی لاگت ایک ارب ڈالر تک جا سکتی ہے۔\nتاہم، وہ یہ بھی کہتے ہیں کہ ٹرمپ چاہیں تو ان حفاظتی تبدیلیوں میں سے کچھ یا سب کو معاف کر سکتے ہیں۔\nانھوں نے کہا کہ ’وہ صدر ہیں‘، کچھ بھی کر سکتے ہیں۔\nجب فضائیہ بالآخر موجودہ 747 طیاروں کو ریٹائر کر رہی ہوگی تو وہ ایک ایسے طیارے کو رخصت کرے گی جو کئی دہائیوں تک امریکی تاریخ کا حصہ رہا ہے۔ یہ وہی طیارہ ہے جو صدر بل کلنٹن، جمی کارٹر اور جارج ڈبلیو بش کو 1995 میں اسرائیلی وزیر اعظم اسحاق رابن کے جنازے میں لے کر اسرائیل پہنچا تھا۔\n11 ستمبر کے حملے کے بعد صدر جارج ڈبلیو بش نے اسی طیارے پر گھنٹوں فضا میں سفر کیا اور دورانِ پرواز ایندھن بھرا گیا۔ بہت دیر بعد ہی سکیورٹی ٹیم نے انھیں زمین پر اترنے اور قوم سے خطاب کرنے کی اجازت دی۔ اس کے بعد ہی وہ واشنگٹن واپس پہنچے۔\nچھ امریکی صدور نے ان طیاروں میں امریکہ کے طول و عرض اور دنیا کے کئی خطوں میں جانے کے لیے ان طیاروں سے سفر کیا ہے۔ انھی میں سے ایک صدر بائیڈن کو 7 اکتوبر کے حماس حملے کے چند دن بعد اسرائیل لے گیا تھا۔\nٹرمپ نے بھی اس طیارے کو اپنی انتخابی مہم کے دوران مؤثر انداز میں استعمال کیا تھا، ہوائی اڈوں پر جلسے کیے، مجمع کے اوپر سے طیارہ گزارا اور پھر لینڈنگ کے بعد انھوں نے اسے اپنی تقریر کے لیے ایک شاندار پس منظر کے طور پر استعمال کیا۔\nٹرمپ کے حالیہ مشرق وسطیٰ کے سفر کے دوران، سعودی عرب، قطر اور متحدہ عرب امارات کے فوجی طیاروں نے ایئر فورس ون کو اپنی فضائی حدود میں تحفظ فراہم کیا۔\nاگرچہ یہ طیارہ اب بوڑھا ہو چکا ہے لیکن ایئر فورس ون اب بھی دنیا میں امریکی صدارتی طاقت اور اختیار کی سب سے نمایاں علامتوں میں سے ایک ہے۔ یہ ایک فوجی طیارہ جو ایک اعلیٰ مقصد کے لیے استعمال ہوتا ہے۔\nابوالعافیہ کہتے ہیں کہ ’یہ عیش و عشرت کے لیے نہیں بنایا گیا۔ یہ ایک فضائی کمانڈ پوسٹ ہے۔ آپ وہاں پارٹی کرنے نہیں جاتے۔‘\nمیکس ماٹزا کی اضافی رپورٹنگ کے ساتھ",
        "published_date": "Sun, 18 May 2025 12:51:20 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cz0d3zn142ro#0",
        "title": "جیوتی ملہوترا: گرفتار انڈین یوٹیوبر جن پر ’ناپسندیدہ شخصیت‘ قرار دیے گئے پاکستانی اہلکار سے رابطے کا الزام ہے",
        "link": "https://www.bbc.com/urdu/articles/cz0d3zn142ro",
        "image_url": "https://ichef.bbci.co.uk/news/1024/branded_urdu/a262/live/7ff36b50-33e2-11f0-8947-7d6241f9fce9.jpg",
        "article": "انڈیا کی ریاست ہریانہ اور ریاست پنجاب کی پولیس نے گذشتہ روز پاکستانی حکام کو خفیہ معلومات فراہم کرنے کے الزام میں چند افراد کو گرفتار کیا ہے جن میں یوٹیوبر جیوتی ملہوترا اور دیویندر سنگھ بھی شامل ہیں۔\nجیوتی ملہوترا کا تعلق ہریانہ کے شہر حصار سے ہے اور وہ ایک ٹریول بلاگر اور یوٹیوبرہیں۔ ان کے علاوہ ہریانہ کے شہر کیتھل کے مست گڑھ گاؤں سے 25 سالہ دیویندر سنگھ، پنجاب کے مالیرکوٹلا سے ایک خاتون اور ایک نامعلوم شخص کو گرفتار کیا گيا ہے۔\nانڈین سوشل میڈیا پر ان لوگوں کے خلاف شدید غم و غصے کا اظہار کیا جا رہا ہے اور اس حوالے سے انفلوئنسر جیوتی ملہوترا کے یوٹیوب اور انسٹاگرام اکاؤنٹ سے ویڈیوز اور تصاویر شیئر کی جا رہی ہیں۔ جیوتی کو پانچ دن کے لیے پولیس ریمانڈ میں بھیج دیا گیا ہے۔\nدونوں ریاستوں کی پولیس سے موصول ہونے والی معلومات کے مطابق ان افراد پر الزام ہے کہ وہ بعض پاکستانی حکام کے ساتھ رابطے میں تھے اور انڈیا کی جانب سے پاکستان کے خلاف کیے جانے والے ’آپریشن سندور‘ سے متعلق معلومات ان کے ساتھ شیئر کر رہے تھے۔\nجیوتی ملہوترا ایک ٹریول بلاگر ہیں۔ انھوں نے اپنے یوٹیوب چینل کا نام 'ٹریول ود جو' رکھا ہے۔ انھوں نے اپنے یوٹیوب چینل پر مختلف ممالک میں اپنے سفر کی تفصیلات شیئر کی ہیں۔\nجیوتی نے اپنے یوٹیوب چینل پر پاکستان کے دورے کے بارے میں بھی کئی ویڈیوز پوسٹ کی ہیں۔\nبی بی سی کے نامہ نگار کمل سینی نے حصار کے ڈی ایس پی کملجیت کے حوالے سے بتایا کہ موصولہ اطلاع کی بنیاد پر پولیس نے حصار کی رہنے والی جیوتی ملہوترا کو آفیشل سیکرٹ ایکٹ اور بی این ایس 152 کے تحت گرفتار کیا ہے۔\nپولیس نے کہا کہ جیوتی کے موبائل اور لیپ ٹاپ سے کچھ مشتبہ معلومات ملی ہیں۔\nپولیس کے مطابق ’ہم نے اسے پانچ روز کی ریمانڈ پر لے لیا ہے اور ان سے پوچھ گچھ کی جاری ہے، وہ ایک پاکستانی شہری سے مسلسل رابطے میں تھیں، اس بارے میں مزید معلومات حاصل کی جا رہی ہیں۔‘\nایس پی حصار شاشنک کمار ساون نے ایک پریس کانفرنس سے خطاب کرتے ہوئے کہا کہ پاکستان اور انڈیا کے درمیان جاری کشیدگی میں جیوتی ملہوترا پاکستانی انٹیلیجنس آپریٹوز سے رابطے میں تھیں جو انھیں ایک 'ایسٹ' کے طور پر 'ڈویلپ' کر رہے تھے۔ انھوں نے کہا کہ جیوتی کا ناپسندیدہ قرار دیے گئے ایک پاکستانی اہلکار سے بھی رابطہ تھا۔ \nواضح رہے کہ 14 مئی کو انڈیا نے نئی دہلی میں پاکستانی ہائی کمیشن میں تعینات ایک پاکستانی اہلکار کو ناپسندیدہ قرار دیتے ہوئے ان پر 'سرکاری حیثیت کے برخلاف سرگرمیوں' میں ملوث ہونے کا الزام عائد کرتے ہوئے 48 گھنٹوں میں ملک چھوڑنے کی ہدایت کی تھی۔\nانڈین وزارت خارجہ کے مطابق 'متعلقہ پاکستانی اہلکار ایسی سرگرمیوں میں ملوث رہا ہے جو اس کی سفارتی حیثیت سے مطابقت نہیں رکھتی۔' اس بیان میں الزامات کی نوعیت کی مزید وضاحت نہیں کی گئی تھی۔\nایس پی حصار شاشنک کمار ساون مطابق 'ہمیں (انڈیا کی) سینٹرل ایجنسی سے یہ اطلاع ملی تھی جس پر ہم نے کام کیا تو پھر ہم نے حصار کی رہائشی جیوتی ملہوترا کو گرفتار کیا، جو پاکستانی انٹیلیجنس آپریٹوز سے رابطے میں تھیں اور وہ متعدد بار پاکستان بھی جا چکی ہیں اور وہ ایک بار چین بھی گئی ہیں۔\nایس پی حصار کے مطابق 'ابھی ہم جیوتی کی فنانشل ٹرانزیکشن اور سفر کی تفصیلات کا جائزہ لے رہے ہیں کہ وہ کہاں کہاں گئی ہیں اور کن کن لوگوں سے ملی ہیں۔ ہم سینٹرل ایجنسی سے رابطے میں ہیں۔'\nان کے مطابق ہمارے ملک کے کچھ اور بھی سوشل میڈیا انفلوئنسرز ان سے اور پاکستانی انٹیلیجنس آپریٹوز سے بھی رابطے میں تھے۔\nانھوں نے کہا کہ 'ماڈرن وار فیئر صرف سرحد پر نہیں لڑی جاتی اس کا جو ایک نیا طریقہ کار ہمیں پتا چلا ہے کہ جو پاکستانی انٹیلیجنس آپریٹوز ہیں وہ کچھ سوشل میڈیا انفلوئنسرز کو 'ریکروٹ' کرنے کی کوشش کر رہے ہیں، جہاں پر وہ اپنے سافٹ طاقت کے ذریعے اپنے بیانیے کی ترویج چاہتے ہیں۔'\nان کے مطابق جیوتی پہلگام حملے سے پہلے پاکستان بھی گئی تھیں اور ہم اس پر تحقیقات کر رہے ہیں۔ ان کے مطابق پولیس یہ بھی تفتیش کر رہی ہے کہ جیوتی اور کون سے سوشل میڈیا انفلوئنسرز سے رابطے میں تھیں اور ہمیں کچھ سن گن ملی ہے کہ اور لوگ بھی ان سے رابطے میں تھے۔\nایس پی حصار کے مطابق 'آپ کو جو انفارمیشن چھوٹی لگ رہی ہوتی ہے وہ سامنے والے کے لیے بڑی ہوتی ہے۔ ہم جنگی نوعیت کی صورتحال سے گزر رہے ہیں۔ (اطلاعات شیئر کر کے ان لوگوں نے) کافی غلط کیا ہے۔'\nانھوں نے دعویٰ کیا کہ جیوتی کو اہم معلومات یا تنصیبات تک رسائی نہیں تھی اور نہ وہ کوئی ان کے پاس ایسی چیز تھی جو وہ شیئر کرتیں۔\nجیوتی سے متعلق ایک اور سوال کے جواب میں انھوں نے کہا کہ 'ہم نے دباؤ نہیں ڈالا مگر چند ملین لائیک اور شیئر کے چکر میں وہ یہ سب کر رہی تھیں اور آسانی سے پیسہ کمانے کے رستے پر تھیں۔ ان کے مطابق پڑھے لکھے ہونے کے باوجود ایسے نوجوان کو پتا نہیں چلتا اور وہ غلط راہ پر چل نکلتے ہیں۔\nجیوتی کے والد ہریش کمار نے بتایا کہ جمعرات کی صبح 9.30 بجے پولیس اہلکار گھر آئے اور جیوتی کو اپنے ساتھ لے گئے۔\nانھوں نے کہا: ’پانچ، چھ لوگ آئے، انھوں نے تقریباً آدھے گھنٹے تک گھر کی تلاشی لی، جس کے بعد پولیس نے ایک لیپ ٹاپ اور تین موبائل فونز ضبط کر لے لیے۔‘\nہریش کمار نے بتایا کہ جیوتی صرف ایک بار پاکستان گئی ہے۔\nانھوں نے کہا: ’میری بیٹی حکومت کی اجازت سے گئی تھی، اسے چیک بھی کیا گیا اور پھر اسے ویزا دیا گیا، جس کے بعد ہی وہ پاکستان گئی۔‘\nہریش کمار نے کہا کہ وہ نہیں جانتے کہ جیوتی کون سا یوٹیوب چینل چلاتی ہے۔\nبہرحال جیوتی کے یوٹیوب پر تین لاکھ 80 ہزار سبسکرائبر ہیں۔ انھوں نے اپنے بارے میں لکھا ہے کہ وہ 'نومیڈک لیو گرل‘ ہیں۔ جس کا مطلب یہ ہوا کہ وہ خانہ بدوش یعنی گھومنے پھرنے کا شوق رکھنے والی لڑکی ہیں جن کا زوڈیئک سائن ’لیو‘ یا شیر ہے یعنی وہ 23 جولائی سے 22 اگست کے درمیان پیدا ہوئیں۔\nاس کے علاوہ انھوں نے لکھا ہے کہ وہ ’پنجاب اور ہریانہ کی گھومنے والی‘ لڑکی ہیں۔ پھر اپنے آپ کو ’پرانے خیالوں کی ماڈرن لڑکی‘ بتایا ہے۔\nانھوں نے اپنے انسٹا گرام پر بھی یہی کوائف لکھے ہیں۔ اس سوشل سائٹ پر ان کے ایک لاکھ 36 ہزار فالوئرز ہیں جبکہ فیس بک پر ان کے تین لاکھ 22 ہزار فالوئرز ہیں۔\nانھوں نے انڈیا کی ٹرینوں سے سفر کے دوران اپنی ویڈیوز شیئر کیے ہیں جن میں ’وندے بھارت‘ کی افتتاحی تقاریب کی ویڈیوز بھی شامل ہیں۔ ان کی حالیہ ویڈیوز میں ان کا انڈونیشا کے سفر اور بالی کے سفر کی روداد ہے۔\n'انڈین گرل ان پاکستان' نامی ان کی ایک ویڈیو کو ایک کروڑ 20 لاکھ ویوز ملے ہیں۔ یہ ایک سال سے زیادہ عرصہ پرانی ویڈیو ہے اور ان کی مقبول ترین ویڈیوز میں شامل ہے۔\nہریانہ پولیس کی سپیشل ڈیٹیکٹیو یونٹ (ایس ڈی  یو) نے کیتھل کے مست گڑھ گاؤں کے رہنے والے 25 سالہ دیویندر سنگھ کو پاکستانی خفیہ ایجنسی آئی ایس آئی کے لیے جاسوسی کے الزام میں گرفتار کیا ہے۔\nڈی ایس پی ویربھان سنگھ نے بتایا کہ ملزم پر انڈین فوج کے ’آپریشن سندور‘ سے متعلق معلومات سمیت خفیہ فوجی معلومات بھیجنے کا الزام ہے۔\nہریانہ کے ڈپٹی سپرنٹنڈٹ آف پولیس ویر بھان سنگھ نے کہا کہ دیویندر سنگھ کو اس سے قبل 13 مئی کو سوشل میڈیا پلیٹ فارم فیس بک پر غیر قانونی ہتھیاروں کے بارے میں پوسٹ کرنے پر حراست میں لیا گیا تھا۔\nڈی ایس پی ویر بھان نے کیس کی تصدیق کرتے ہوئے کہا: ’ملزم دیویندر سنگھ کرتار پور صاحب کی زیارت کے بہانے پاکستان گیا تھا، جہاں وہ پاکستان کی خفیہ ایجنسی آئی ایس آئی کے رابطے میں آیا۔ انڈیا واپس آنے کے بعد وہ فوج سے متعلق حساس معلومات پاکستان کو بھیجتا رہا ہے۔'\nپولیس کے مطابق 'پٹیالہ میں زیر تعلیم دیویندر سنگھ نے اپنے موبائل فون سے آرمی کینٹونمنٹ علاقے کی کچھ تصاویر لی تھیں اور انھیں آئی ایس آئی ایجنٹس کو بھیجا تھا۔'\nپولیس نے دیویندر کے موبائل فون اور دیگر آلات کو ضبط کر لیا ہے اور ان میں موجود مواد کی جانچ کی جا رہی ہے۔\nپولیس نے دیویندر کو عدالت میں پیش کیا اور اسے ریمانڈ پر لے لیا تاکہ ان سے مزید پوچھ گچھ کی جا سکے۔\nبی بی سی کے نامہ نگار چرنجیو کوشل نے بتایا کہ11 مئی کو پنجاب پولیس نے اطلاع دی تھی کہ پاکستان کے ہائی کمیشن میں تعینات ایک افسر کو معلومات فراہم کرنے کے الزام میں پنجاب کے شہر مالیر کوٹلہ سے ایک خاتون سمیت دو افراد کو گرفتار کیا گیا ہے۔\nپنجاب کے ڈی جی پی گورو یادو نے اپنے ٹوئٹر ہینڈل پر یہ معلومات فراہم کی تھی۔\nڈی جی پی کے مطابق گرفتار افراد کی شناخت غزالہ اور یامین محمد کے نام سے ہوئی ہے جو کہ مالیر کوٹلہ کے رہائشی ہیں۔ پولیس ٹیموں نے ان کے قبضے سے دو موبائل فون بھی برآمد کیے ہیں۔\nڈی جی پی گورو یادو نے کہا کہ ابتدائی تحقیقات سے پتہ چلا ہے کہ گرفتار ملزم خفیہ معلومات کو شیئر کرنے کے بدلے آن لائن ذرائع سے رقم حاصل کرتا تھا۔\nڈی جی پی کے مطابق دونوں ملزمان اپنے آپریٹر کے ساتھ مسلسل رابطے میں تھے اور ان کی ہدایات کے مطابق دوسرے مقامی آپریٹرز کو رقم بھیجتے تھے۔\nسوشل میڈیا پر ان گرفتاریوں کے حوالے سے کافی ہلچل ہے اور جیوتی ملہوترا تو مسلسل ایک دن سے ٹاپ ٹرینڈز میں شامل ہیں۔\nاس سے قبل بھی کئی انڈین شہریوں کو پڑوسی ملک پاکستان کو حساس معلومات شیئر کرنے کے الزامات میں گرفتار کیا گیا ہے لیکن اس سے قبل ان حراستوں پر اس قدر شور برپا نہیں ہوتا تھا۔\nرواں سال فروری میں قومی تفتیشی ادارے این آئی اے نے تین افراد کو جنوبی ریاست کرناٹک سے گرفتار کیا تھا اور پاکستانی ایجنٹوں کے ساتھ ان کے روابط کی بات کہی تھی۔ پولیس نے ان کی شناخت ویتھن لکشمن تانڈیل، اکشے روی نایک اور ابھیشیک پی اے کے طور پر کی تھی۔\nاین آئی اے نے ایک بیان میں کہا کہ ’مقامی پولیس کی مدد سے منگل کو گرفتار کیے گئے تینوں ملزمان کو سوشل میڈیا کے ذریعے پاکستان انٹیلی جنس آپریٹیو (پی آئی اوز) کے ساتھ رابطے میں پایا گیا تھا۔‘\nاس سے قبل سنہ 2022 میں دی ہندو کی رپورٹ کے مطابق انڈین فضائیہ کے ایک افسر کو حساس معلومات لیک کرنے کے الزام میں گرفتار کیا گيا تھا اور ان کی شناخت دیوندر ناراین شرما کے طور پر کی گئی تھی اور کہا گیا تھا کہ وہ 'ہنی ٹریپ' کا شکار ہوئے تھے۔",
        "published_date": "Sun, 18 May 2025 12:26:51 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cx27g82p4lno#0",
        "title": "تلبل پروجیکٹ: کشمیر میں پانی کے بہاؤ کا وہ منصوبہ جس پر عمر عبداللہ اور محبوبہ مفتی آمنے سامنے ہیں",
        "link": "https://www.bbc.com/urdu/articles/cx27g82p4lno",
        "image_url": "https://ichef.bbci.co.uk/news/1024/branded_urdu/ef10/live/59d124f0-3359-11f0-8947-7d6241f9fce9.jpg",
        "article": "شمالی کشمیر کا تلبل بیراج اس وقت سرخیوں میں آیا جب انڈیا کے زیرِ انتظام جموں و کشمیر کے موجودہ وزیر اعلی اور سابق وزیر اعلی نے اس کی حمایت اور مخالفت میں بیانات دیے۔ \nجمعرات کو جموں و  کشمیر کے وزیر اعلیٰ عمر عبداللہ نے شمالی کشمیر میں وولر جھیل کی ایک ویڈیو ٹویٹ کی اور لکھا کہ سندھ طاس معاہدے کے تحت بیراج کا کام ادھورا چھوڑ دیا گیا تھا جسے اب مکمل کیا جانا چاہیے۔\nجموں و کشمیر کی سابق وزیر اعلیٰ محبوبہ مفتی نے اس کی مخالفت کی اور عمر عبداللہ کے بیان کو غیر ذمہ دارانہ قرار دیا۔ ساتھ ہی انھوں نے اسے خطرناک حد تک اشتعال انگیز بیان بھی قرار دیا۔\nپہلگام حملے کے بعد انڈیا اور پاکستان کے درمیان تعلقات خراب ہیں۔ جنگ بندی کے اعلان کے بعد بھی انڈیا نے سندھ طاس معاہدہ معطل کر رکھا ہے۔ اب یہ تنازعہ اس معاہدے سے منسلک تلبل پروجیکٹ کے بارے میں ہے۔\nجمعرات کو عمر عبداللہ نے سوشل میڈیا پر 30 سیکنڈ کی ایک ویڈیو پوسٹ کی۔\nانھوں نے لکھا کہ ویڈیو میں جو کچھ دیکھا جا سکتا ہے وہ تلبل نیویگیشن بیراج ہے۔ اس پر کام سنہ 1980 کی دہائی  کے اوائل میں شروع ہوا تھا لیکن پاکستان کی جانب سے سندھ طاس معاہدے کے ذریعے دباؤ ڈالنے کے بعد اسے روک دیا گیا تھا۔\n’اب جبکہ سندھ طاس معاہدہ ’عارضی طور پر معطل‘ کر دیا گیا ہے تو میں سوچ رہا ہوں کہ کیا ہم اس منصوبے کو دوبارہ شروع کر سکیں گے۔ اس کی مدد سے ہم دریا جہلم کو استعمال کرسکیں گے۔ اس سے دریا کے نیچے تعمیر کردہ بجلی کے منصوبوں میں بجلی کی پیداوار میں بھی بہتری آئے گی، خاص طور پر سردیوں میں۔‘\nجموں و کشمیر کی سابق وزیر اعلیٰ محبوبہ مفتی نے جمعہ کے روز ویڈیو کو ری ٹویٹ کیا اور وزیر اعلی عمر عبداللہ کے بیان کو ’انتہائی افسوسناک‘ قرار دیا۔\nانھوں نے لکھا کہ ’انڈیا اور پاکستان کے درمیان جاری کشیدگی کے ماحول میں جموں و کشمیر کے وزیر اعلیٰ کی تلبل نیویگیشن پروجیکٹ پر دوبارہ کام شروع کرنے کی اپیل انتہائی افسوسناک ہے۔‘\n’ایک ایسے وقت میں جب دونوں ممالک کے درمیان جنگ رک گئی ہے، جس سے جموں و کشمیر کے بے گناہ لوگوں کو جانی نقصان، بڑے پیمانے پر تباہی اور مصائب کا سامنا کرنا پڑ رہا ہے یہ بیان نہ صرف غیر ذمہ دارانہ ہے بلکہ خطرناک حد تک اشتعال انگیز بھی ہے۔‘\nانھوں نے کہا کہ ’جموں و کشمیر کے عوام بھی ملک کے کسی بھی فرد کی طرح امن کے حقدار ہیں۔‘\nانھوں نے لکھا کہ ’پانی جیسی ضروری اور جان بچانے والی چیز کو ہتھیار بنانا نہ صرف غیر انسانی ہے بلکہ اس سے دوطرفہ مسئلے کو بین الاقوامی مسئلے میں تبدیل کرنے کا خطرہ بھی ہے۔‘\nلیکن معاملہ ان دو ٹویٹس سے ختم نہیں ہوا، عمر عبداللہ نے محبوبہ مفتی کے ٹویٹ کا جواب دیا۔\nانھوں نے لکھا کہ ’بدقسمتی کی بات یہ ہے کہ سستی شہرت اور سرحد پار کے چند لوگوں کو خوش کرنے کی آپ کی اندھی کوشش میں آپ یہ سمجھنے سے قاصر ہیں کہ سندھ طاس معاہدہ جموں و کشمیر کے عوام کے مفادات کے ساتھ تاریخی طور پر سب سے بڑا غداری ہے۔‘\nعمر عبداللہ نے لکھا کہ وہ ہمیشہ سے اس معاہدے کے مخالف رہے ہیں۔\nانھوں نے لکھا کہ ’کھلے عام اس کی مخالفت جنگی جنون نہیں ہے بلکہ  یہ ایک تاریخی ناانصافی کا علاج ہے جس نے جموں و کشمیر کے لوگوں سے پانی کے استعمال کے حق کو چھین لیا ہے۔‘\nعمر عبداللہ کے ٹویٹ کا جواب دیتے ہوئے محبوبہ مفتی نے عمر عبداللہ کے خاندان کے ایک فرد کا نام لیتے ہوئے لکھا، ’آپ کو یاد رکھنے کی ضرورت ہے کہ آپ کے دادا شیخ صاحب نے اقتدار کھونے کے بعد دو دہائیوں سے زیادہ عرصے تک پاکستان کے ساتھ الحاق کی وکالت کی تھی۔ لیکن وزیر اعلیٰ کے عہدے پر بحال ہونے کے بعد وہ اچانک انڈیا کے حق میں ہو گئے۔‘\n’اس کے برعکس پیپلز ڈیموکریٹک پارٹی (پی ڈی پی) نے مسلسل اپنے عقیدے اور عزم کو برقرار رکھا ہے۔ یہ آپ کی پارٹی سے مختلف ہے، جس کی وفاداریاں سیاسی سہولت کے مطابق تبدیل ہوئی ہیں۔‘\nانھوں نے کہا کہ ’ہمیں اپنی لگن ظاہر کرنے کے لیے کشیدگی بڑھانے یا جنگی بیان بازی کرنے کی ضرورت نہیں ہے۔ ہمارا کام ہی سب کچھ بتاتا ہے۔‘\nمحبوبہ مفتی کی پوسٹ کے فورا بعد جموں و کشمیر پی ڈی پی (محبوبہ مفتی کی پارٹی) نے اپنے ماہانہ پارٹی میگزین میں جنگ اور پانی کے مسئلے پر بڑے پیمانے پر لکھا۔\nاس کی ایک کاپی محبوبہ مفتی اور پی ڈی پی نے اپنے سرکاری ہینڈل پر سوشل میڈیا پر پوسٹ کی تھی۔\nانھوں نے کہا کہ ’تلبل نیویگیشن پروجیکٹ اور سرحد پار پانیوں پر کنٹرول کے بارے میں عمر عبداللہ کے تبصرے نہ صرف غلط وقت پر مبنی ہیں بلکہ انتہائی غیر ذمہ دارانہ بھی ہیں۔‘\nمحبوبہ مفتی کے ٹویٹ، جس میں انھوں نے وزیر اعلی عمر عبداللہ کے دادا کا نام لیا تھا، کا جواب عمر عبداللہ نے دیا۔\nانھوں نے لکھا کہ ’کیا یہ واقعی سب سے بہتر ہے جو آپ کر سکتی ہیں؟ ایک ایسے شخص پر حملے جسے آپ خود کشمیر کا سب سے بڑا لیڈر کہہ چکی ہیں۔‘\nعمر عبداللہ نے لکھا کہ ’میں اس گندگی کے ڈھیر سے باہر نکل رہا ہوں جس میں آپ مرحوم مفتی صاحب کا نام اور ’بہت سی دوسری چیزیں‘ شامل کرکے اس بحث کو آگے بڑھانا چاہتے ہیں۔‘\nانھوں نے کہا کہ ’آپ جس کے لیے بھی کرنا چاہتی ہیں اس کی وکالت کریں اور میں جموں و کشمیر کے لوگوں کے مفادات کے لئے بولتا رہوں گا تاکہ ہم اپنے فائدے کے لیے اپنے دریاؤں کا استعمال کرسکیں۔ میں پانی دینا بند نہیں کروں گا، بس اپنے لیے اس کا زیادہ سے زیادہ استعمال کروں گا۔‘\nاس کے بعد محبوبہ مفتی نے ایک اور سوشل میڈیا پوسٹ کی جس میں انھوں نے جموں و کشمیر میں چناب وادی کے پروجیکٹوں کے بارے میں لکھا، جس میں نیشنل ہائیڈرو پاور کارپوریشن (این ایچ پی سی) اور جموں و کشمیر پاور ڈیولپمنٹ کارپوریشن کے درمیان صرف 49 فیصد حصص تھے۔ لیکن سنہ 2000 میں جب فاروق عبداللہ وزیر اعلیٰ تھے ان منصوبوں کا پورا حصہ این ایچ پی سی کے ذریعے مرکزی حکومت کو دیا گیا تھا۔\nانھوں نے کہا کہ ’پی ڈی پی مسلسل نیشنل کانفرنس (عمر عبداللہ کی پارٹی) کی جانب سے سونپے گئے بجلی منصوبوں  کی واپسی کا مطالبہ کر رہی ہے۔ پی ڈی پی- بی جے پی اتحاد (جو سنہ 2015 میں تشکیل دیا گیا تھا) کے ایجنڈے میں اس بات پر بھی اتفاق کیا گیا تھا کہ سندھ طاس معاہدے سے ہونے والے نقصان کی تلافی کے لئے جموں و کشمیر کو دو منصوبے واپس کیے جائیں گے۔‘\n’میں واضح طور پر کہنا چاہتی ہوں کہ ہم کبھی بھی اس معاہدے کو منسوخ کرنے کے حق میں نہیں رہے ہیں۔ اس سے کشیدگی بڑھ سکتی ہے اور جموں و کشمیر ایک بار پھر  تنازعہ کے مرکز میں آ سکتا ہے۔‘\n’پانی جیسے ہمارے وسائل کو ہتھیاروں کے طور پر نہیں بلکہ زندگی کے لئے استعمال کیا جانا چاہئے۔ اب سندھ طاس معاہدے کی منسوخی جنگ بندی کو پٹری سے اتارنے کا ایک لاپرواہ اقدام ہے۔ عدم استحکام میں اضافہ کسی بھی طرح حب الوطنی نہیں ہے۔‘\nستمبر سنہ 1960 میں پاکستان کے سابق صدر ایوب خان اور انڈیا کے سابق وزیر اعظم جواہر لال نہرو کے درمیان سندھ طاس معاہدے پر دستخط ہوئے تھے۔\nاس معاہدے کے تحت سندھ طاس کے تین مشرقی دریاؤں راوی، بیاس اور ستلج کا پانی انڈیا کو دیا گیا تھا۔ اس کے ساتھ ساتھ تین مغربی دریاؤں سندھ، جہلم اور چناب کا 80  فیصد پانی پاکستان کو دیا گیا۔\nسندھ طاس معاہدے کے مطابق انڈیا مشرقی دریاؤں کا پانی بغیر کسی رکاوٹ کے استعمال کر سکتا ہے۔ اس کے ساتھ ہی انڈیا کو مغربی دریاؤں کا پانی استعمال کرنے کے لیے کچھ محدود حقوق دیے گئے۔ جیسے بجلی پیدا کرنا، زراعت کے لیے محدود پانی۔\nانڈیا نے جموں و کشمیر کے بانڈی پورہ میں وولر جھیل سے دریائے جہلم تک پانی کے بہاؤ کو منظم کرنے کے لیے وولر جھیل منصوبے کا آغاز کیا تھا۔\nآشوتوش مشرا نے تلبل نیویگیشن پروجیکٹ: اے کیزولٹی آف لنکج پالیٹکس میں لکھا ہے کہ ’انڈیا اسے تلبل نیویگیشن پروجیکٹ کہتا ہے جبکہ پاکستان اسے وولر بیراج پروجیکٹ کہتا ہے۔‘\nوہ لکھتے ہیں کہ ’یہ جھیل سری نگر سے 13 میل شمال میں دریائے جہلم پر واقع ہے۔ ندی جنوب کی طرف سے جھیل میں مل جاتی ہے اور مغرب کی طرف بہہ جاتی ہے اور جھیل کی وجہ سے پانی کا بہاؤ رک جاتا ہے۔‘\nاس بیراج پر کام سنہ 1984 میں شروع کیا گیا تھا۔ حکومت کا کہنا ہے کہ اس اقدام کا مقصد سردیوں کے دوران جھیل سے دریا میں پانی کے بہاؤ کو منظم کرنا ہے۔\nاس منصوبے کے بارے میں انڈیا اور پاکستان کے درمیان بات چیت کے کئی دور ہوئے۔\nاگست سنہ 2006 میں اس پر سیکریٹری سطح کی بات چیت ہوئی۔ حکومتی بیان کے مطابق پاکستان کو یقین تھا کہ اس بیراج میں 300 ملین مکعب میٹر پانی ذخیرہ کیا جا سکتا ہے۔ پاکستان نے یہ کہہ کر احتجاج کیا کہ انڈیا کو جہلم کے مرکزی دھارے میں اس طرح کی سٹوریج سہولت بنانے کی اجازت نہیں ہے۔\nاس کے ساتھ ہی انڈیا کا کہنا تھا کہ یہ سٹوریج کی سہولت نہیں بلکہ نیوی گیشن سہولت ہے جو پانی کے بہاؤ کو ریگولیٹ کرے گی اور یہ سندھ طاس معاہدے کے تحت ہے۔\nآبزرور ریسرچ فاؤنڈیشن کے مطابق معاہدے کے مطابق سیلاب سے بچاؤ کے لیے دس ہزار ایکڑ فٹ تک پانی ذخیرہ کرنے کے لیے دریا پر سٹوریج بنایا جا سکتا ہے تاہم ذخیرہ کرنے کا مقصد پانی رکھنا نہیں ہونا چاہیے۔\nسنہ 2011 میں جب اس پر بات ہوئی تھی تو پاکستان نے انڈیا سے کہا تھا کہ وہ اس بات کو یقینی بنائے کہ اس کے ذریعے پانی نہ روکا جائے۔ انڈیا نے اس پر رضامندی ظاہر کر دی تھی۔\nبعد ازاں سنہ 2014 میں پارلیمنٹ میں ایک سوال کے جواب میں اس وقت کے آبی وسائل کے وزیر پی وشوناتھ نے کہا تھا کہ ’انڈیا نے تجویز دی تھی کہ اس مسئلے کو سندھ طاس معاہدے کی دفعات کے تحت دو طرفہ طور پر حل کیا جانا چاہیے۔ تاہم خیر سگالی کے طور پر اس پروجیکٹ پر کام 2 اکتوبر سنہ 1987 سے روک دیا گیا تھا۔‘",
        "published_date": "Sun, 18 May 2025 10:04:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c8jg0pkj884o#0",
        "title": "ایل او سی کے دونوں اطراف رہنے والوں کا مشترکہ دکھ: ’اب چاہے جنگ ہو یا سیز فائر ہمارے بچے واپس نہیں آئیں گے‘",
        "link": "https://www.bbc.com/urdu/articles/c8jg0pkj884o",
        "image_url": "https://ichef.bbci.co.uk/news/1024/branded_urdu/2786/live/ade627f0-331f-11f0-8519-3b5a01ebe413.png",
        "article": "’میری بھابھی نبیلہ اندر کمرے میں کرسی پر بیٹھی تھیں جب راکٹ ہمارے صحن میں گرا اور دھماکہ ہوا، دروازہ ٹوٹا اور اس کا ٹکڑا بھابھی کے دل کے پاس لگا اور بھابھی موقع پر دم توڑ گئیں۔‘\nپاکستان اور انڈیا کے درمیان سات مئی سے 11 مئی کے دوران سرحد کے دونوں جانب کے درجنوں گھرانوں کے عام شہریوں کے غم اور دکھ کی تقریباً ایک سی کہانیاں ہیں۔\nسرحد کے دونوں اطراف بسنے والوں میں سے بہت سوں نے گنتی کے ان چند دنوں میں ہی شدید گولہ باری، میزائل اور ڈرون حملوں کے دوران  اپنی آنکھوں کے سامنے اپنے پیاروں کو مرتے دیکھا۔ \nبی بی سی نے سرحد کے دونوں اطراف سے ایسے ہی کچھ خاندانوں سے بات کی جنھوں نے کشیدگی کے دوران اپنے خاندان کے افراد کو ہمیشہ کے لیے کھو دیا ہے۔\nاپریل کے اواخر میں انڈیا کے زیر انتظام کشمیر کے سیاحتی مقام پہلگام پر حملے کے بعد چھ اور سات مئی کی علی الصبح انڈیا نے پاکستان کے زیر انتظام کشمیر سمیت متعدد شہروں پر میزائل حملے کیے۔\nیاد رہے کہ تقریباً چار روز تک جاری رہنے والی لڑائی کے بعد بالآخر سنیچر کے روز انڈیا اور پاکستان نے جنگ بندی کا اعلان کیا تھا۔\nانڈیا کے ساتھ حالیہ کشیدگی کے دوران آئی ایس پی آر کے مطابق چھ اور سات مئی کی درمیانی شب کیے جانے والے حملے میں سات خواتین اور 15 بچوں سمیت 40 افراد ہلاک اور 121 زخمی ہوئے تھے۔ \nان زخمیوں میں 10 خواتین اور 27 بچے شامل ہیں جبکہ ہلاک ہونے والے پاکستانی فوجی اہلکاروں کی تعداد 13 اور زخمی اہلکاروں کی تعداد 78 تھی۔\nانڈیا کے زیرانتظام کشمیر کے پونچھ ، راجوری اور اُوڑی میں تین بچوں اور دو خواتین سمیت 18 افراد ہلاک ہوئے۔ آپریشن سِندور کے دوران انڈیا کے ڈی جی ایم او کے مطابق پانچ فوجی بھی مارے گئے۔ اس طرح کل ملا کر انڈیا کی 23 ہلاکتیں ہوئی ہیں جن کی سرکاری طور پر تصدیق کی گئی ہے۔\nپاکستان کے زیر انتظام کشمیر کے علاقے کوٹلی کی تحصیل کھوئی رٹہ کے رہائشی سردار جاوید رزاق نے نو اور دس مئی کی درمیانی شب انڈین شیلنگ میں اپنی شریک حیات کو کھویا جو شیل یا راکٹ کا ٹکڑا لگنے سے موقع پر فوت ہو گئیں جبکہ ان کی چار سالہ بیٹی زخمی ہوئی۔\nان کے بھائی سردار طاہر رزاق بتاتے ہیں کہ تب سے جاوید رزاق گم صم اور غائب دماغی کی کیفیت میں ہیں جبکہ ان کی چھوٹی بیٹی کسی صورت نہیں بہلتی۔\n سردار طاہر بتاتے ہیں کہ ’ان کی چار سال کی چھوٹی بچی ماں کو یاد کر کے روتی ہے، چیختی ہے، چلاتی ہے، وہ جب سے سو نہیں پا رہی۔ اس کو کبھی ایک طرف لے جاتے ہیں کبھی دوسری طرف لے جا کر بہلاتے ہیں۔‘\nاس رات کا احوال بتاتے ہوئے سردار طاہر کہتے ہیں کہ ’جس دن یہ حادثہ ہوا تو جمعے کی رات اور ہفتے کی صبح تھی۔ 10 مئی کو انڈیا کی طرف سے سیکٹر کھوئی رٹہ پر شدید گولہ باری ہو رہی تھی۔ ہمارا گاؤں لائن آف کنٹرول سے تقریبا سات کلو میٹر پیچھے ہے۔ شیلنگ شروع ہوئی تو ہم بیسمینٹ میں جا کر چھپ گئے تاکہ اپنی جانیں بچا سکیں۔‘\nوہ کہتے ہیں کہ ’رات گئے شیلنگ رک گئی۔ تقریباً فجر کی نماز کے بعد انڈیا کی طرف سے دوبارہ زوردار شیلنگ شروع ہوئی۔ کوئی چارپائی تو کوئی میزوں کے نیچے چھپا۔ سوا چھ بجے صبح بھابھی کمرے میں تھیں جب ان کو گولے کا ٹکڑا لگا۔‘\nسردار طاہر کے مطابق ’بھابھی موقع پر ہی فوت ہو گئیں، ہسپتال جانے کی نوبت ہی نہیں آئی۔ ان کی چھوٹی بیٹی ساتھ ہی بیٹھی میری بہن کی گود میں تھی۔ اس بچی کی ٹانگ پر بھی زخم آیا جس پر ڈاکٹر نے ٹانکے لگائے ہیں۔‘\nکھوئی رٹہ کے ہی رہائشی قمر شہزاد کی اہلیہ سدرہ سراج بھی انڈیا کی جانب سے کی جانے والی شدید گولہ باری کی زد میں آ کر ہلاک ہو گئیں۔\nقمر شہزاد نے بی بی سی سے بات کرتے ہوئے اس دن کے بارے میں تفصیلات بتائیں۔\nانھوں نے کہا کہ ’10 مئی کو صبح تقریباً ساڑھے پانچ بجے کا وقت تھا۔ رات کی گولہ باری کے بعد صبح کے وقت تھوڑا سکون تھا۔ اس وقت میری بیوی جاگنے کے بعد صحن کو صاف کرنے نکلیں، جیسے ہی انھوں نے جھاڑو اٹھایا تو انھیں گولہ آ کر لگا اور ان کی موقع پر ہی موت واقع ہو گئی۔‘\nشہزاد کے مطابق اس وقت وہ گھر کے پچھلی سائیڈ پر واقع غسل خانے میں تھے۔ آواز سن کر وہ بھاگے آئے تو دیکھا کہ ان کی بیوی زمین پر بے جان پڑی ہیں۔\nشہزاد کے مطابق ان کا آٹھ ماہ کا بچہ نہیں سمجھ سکتا کہ اس کی ماں پاس کیوں نہیں آ رہی۔ \n’میری ماں اور بہنیں بچے کو سنبھال رہی ہیں مگر بچہ بہت بے چین رہتا ہے وہ اتنا چھوٹا ہے کہ زبان سے نہیں کہہ سکتا مگر اس کی آنکھیں ماں کو تلاش کرتی رہتی ہیں۔‘\nوہ کہتے ہیں کہ ’پہلے ہمیں لگتا تھا کہ ہمارا گھر سرحد سے دور ہونے کے باعث محفوظ ہے اور مگر اب دل میں خوف  بیٹھ گیا ہے۔‘\nپاکستان کے زیر انتظام کشمیر کے ضلع باغ کے گاؤں کوٹیٹری نجم کے رہائشی 22 سالہ نوجوان اسامہ بھی ان افراد میں شامل ہیں جو انڈیا پاکستان کشیدگی کے دوران گولہ باری کے باعث ہلاک ہوئے۔\nصحافی نصیر چوہدری نے اسامہ کے اہل خانہ سے بات کی جو غم سے نڈھال ہیں۔\nاسامہ کی شادی 27 اپریل کو ہوئی تھی تاہم 10 روز بعد ہی یعنی آٹھ مئی 2025 کو جب اُسامہ اور ان کی اہلیہ اپنے کمرے میں سو رہے تھے کہ ایک زور دار دھماکہ ہوا۔\nاسامہ کے والد عشرت بتاتے ہیں کہ ’اُسامہ نے کمرے سے نکل کر پوچھا بابا یہ کیا ہوا؟ اسی دوران دوسرا گولہ گھر کے اوپر لگا۔ زمین ہلی، کھڑکیاں ٹوٹ گئیں، دیواروں پر دراڑیں پڑ گئیں اور اُسامہ اپنی دونوں بہنوں کے ساتھ شدید زخمی ہو گیا۔‘\nزخمی اسامہ کو ہسپتال لے جایا گیا لیکن وہ جان کی بازی ہار چکے تھے۔\nاُسامہ کے والد سردار عشرت کہتے ہیں ’ابھی خوشیاں دروازے کی چوکھٹ پر تھیں کہ غم نے درو دیوار ہلا دیے ہیں۔ میں سنتا تھا اولاد کا دکھ بہت مشکل مگر آج جب اس دکھ سے گزار تو میرے پاس الفاظ نہیں کہ بیان کر سکوں۔‘\nاسامہ کی والدہ شکیلہ عشرت جوان بیٹے کی موت کے صدمے کو اب تک قبول نہیں کر پائیں۔\nشکیلہ عشرت نے بی بی سی سے بات کرتے ہوئے بتایا کہ ’میں نے اپنے بیٹے کے سر سے ابھی سہرا اُتارا بھی نہیں تھا کہ کفن اوڑھا دیا گیا۔ ہمارے گھر پر سے ابھی شادی کی سجاوٹ ختم ہی نہیں ہوئی موت نے ڈیرے ڈال لیے۔ گاؤں والے کہتے ہیں یہ جنگ دو ملکوں کی ہے مگر جنگ ہمارا کیا  کچھ لے جائے گی، ہم نہیں جانتے تھے۔‘\nدکھ اور خوف کا ملا جلا یہ عالم پاکستان کے زیر انتظام کشمیر کے متاثرہ علاقوں میں ہی نہیں بلکہ سرحد پار انڈیا کے زیر انتظام کشمیر کے بھی کئی گھرانوں میں جنگی صورتحال کے دوران صدمے اور ناامیدی کی صورتحال نے مستقل ڈیرے جما لیے ہیں۔\nانڈیا کے پاکستان پر حملوں اور جواباً پاکستان کی جانب سے جوابی حملوں نے کنٹرول لائن کے آس پاس رہنے والے لوگ سب سے زیادہ غیر محفوظ تھے کیونکہ ان کے گھروں کے آس پاس گولے گر رہے تھے اور اسی دوران کنٹرول لائن کے دونوں جانب رہنے والے درجنوں افراد نے اس حالیہ کشیدگی میں اپنے پیارے کھوئے۔\nکراس بارڈر فائرنگ اور گولہ باری کی زد میں انڈیا کے زیر انتظام کشمیر کے علاقے پونچھ میں 10 سال کے جڑواں بچوں کی ہلاکت اور ان بچوں کے والد کے زخمی ہونے پر پورا علاقہ سوگوار ہے۔\nرمیز خان کے آبائی گھر کے صحن میں ان کے دونوں جڑواں بچوں کی اب قبریں ہیں جبکہ گھر کو تالہ لگا ہوا ہے۔\nبچوں کے شدید زخمی والد رمیز خان کئی روز تک اپنے بچوں کی ہلاکت کے بارے میں لاعلم رہے۔\nبی بی سی کے نامہ نگار ریاض مسرور نے بچوں کے چچا سے بات کی جنھوں نے بتایا کہ ان کے بھائی رمیز نے اس سانحہ سے 10 سے 15 منٹ پہلے فون کیا اور بتایا کہ دونوں بچے بہت سہمے ہوئے ہیں۔\n'میں نے بچوں سے بات کی تو بچے نے کہا کہ تاؤ جی آپ فون پر یہاں ہونے والی شیلینگ کی آواز سنیے۔ میں نے اسے تسلی دی کہ آپ ماموں کے ساتھ سن کوٹ چلیں آئیں۔ بعد میں رمیز سے بات ہوئی تو وہ بچوں کو لے کر گاڑی میں سامان رکھ رہا تھا تو اسی وقت گولہ وہاں آ کر گرا جس سے موقع پر بچے فوت ہوئے اور رمیز شدید زخمی ہو گئے۔'\nتو کیا ایسے حالات کشیدگی کے دوران معمول کا حصہ ہیں یا اس علاقے میں ایسا پہلی بار ہوا؟ بی بی سی کے پوچھنے پر رمیز کے بھائی نے بتایا کہ ’ہم نے آج تک ایسا نہیں دیکھا جو اس بار ہوا۔ یہ جنگ تو لگتا ہے ہمارے گھر کے لیے ہے کیونکہ ہمارے بچے اس میں گئے۔ \n’رات بادل بھی گرجتے ہیں تو ہم ڈر جاتے ہیں۔ ڈر کا ماحول ہے، سکون ہے ہی نہیں۔‘\nپاکستان اور انڈیا کے درمیان تقریباً چار روز تک جاری رہنے والی لڑائی کے بعد بالآخر سنیچر کے روز انڈیا اور پاکستان نے جنگ بندی کا اعلان کیا تھا۔\nتاہم انڈیا کے زیر انتظام کشمیر میں لائن آف کنٹرول کے پاس واقع قصبے پونچھ کے رہائشی رمیز کے خاندان کے لیے سیز فائر کے اعلان تک تاخیر ہو چکی تھی۔\nبی بی سی ہندی کی نامہ نگار دیویا آریا نے رمیز کی اہلیہ عروسہ کی بہن ماریہ سے بھی اس واقعے پر بات کی۔\nماریا خان سات مئی کو سرحد پار گولہ باری میں اپنے بھانجے زین علی اور ان کی جڑواں بہن عروہ کو کھونے کے صدمے میں ہیں۔\nانھوں نے اس دن کو یاد کرتے ہوئے کہا کہ ’ہر روز کی طرح چھ مئی کو زین اور ان کی بہن عروہ سکول سے واپس آئے، ہوم ورک کیا، تھوڑا کھیلے، کھانا کھایا اور سو گئے۔ابھی صبح کا اجالا نہیں پھیلا تھا جب ہم نے نے اپنے گھر سے چند کلومیٹر کے فاصلے پر فائرنگ اور دھماکوں کی آواز سنی۔‘\nماریا کہتی ہیں کہ وہ سب گھبرا گئے اور گھر میں چھپ گئے، اور کسی قریبی رشتہ دار کے آنے کا انتظار کرنے لگے۔\n’میری بہن عروسہ اپنی بیٹی عروہ کا ہاتھ تھامے ہوئے تھی اور بہنوئی نے زین کو پکڑا ہوا تھا۔ ابھی گھر سے نکلے ہی تھے کہ ایک گولہ قریب آ کر پھٹا۔ اس کے چھروں نے دس سالہ عروہ کو زخمی کیا اور وہ وہیں جان کی بازی ہار گئیں جبکہ زین دھماکے کی شدت سے دور جا گرا۔‘\nوہ کہتی ہیں کہ ان کی بہن مسلسل اس کو آوازیں دیتی رہیں۔ جب وہ آخرکار نظر آیا تو ایک اجنبی شخص اسے سی پی آر(فرسٹ ایڈ سے سانس دینے کا عمل) دے رہا تھا، مگر زین بچ نہ سکا۔\nشدید زخمی اور بے ہوش رمیز خان کو فوراً پونچھ کے مقامی ہسپتال لے جایا گیا تاہم حالت تشویشناک ہونے کے باعث انھیں مزید چار گھنٹے کی مسافت پر واقع جموں شہر کے ایک اور ہسپتال منتقل کیا گیا۔\nپونچھ کے رہائشی امریک سنگھ بھی ان افراد میں شامل ہیں جو گولہ باری کی ذد میں آ کر ہلاک ہو گئے۔\nبی بی سی ہندی کو امریک سنگھ کے بھائی نے بتایا کہ جب پونچھ شہر پر شیلینگ شروع ہوئی تو امریک  سنگھ نے  بچوں کو حفاظت کی غرض سے جلدی جلدی اکھٹا کیا۔ انھوں نے پہلی منزل سے گراؤنڈ فلور پر بنے گہرے بیسمینٹ میں منتقل کرنا شروع کیا۔ اسی دوران امریک سنگھ کو سینے پر ایک شیل لگا جس سے ان کی موت واقع ہو گئی۔‘\n امریک سنگھ گزر بسر کے لیے دکان چلایا کرتے تھے۔ \nامریک سنگھ کی بیٹی نے بی بی سی سے بات کرتے ہوئے کہا کہ ’ہم انھیں نہیں بچا سکے۔ وہ ہمیں بچانا چاہ رہے تھے اور سوچ رہے تھے کہ میرے بچے بچ جائیں۔ ہمیں کیا پتا تھا کہ دو منٹ میں یہ ہو جائے گا۔ \n’پہلگام والوں کے انصاف کے لیے مشن سندور شروع کیا اب ہمارے لیے کون سا مشن کیا جائے گا۔ اس کا احساس اسی کو ہو سکتا ہے جس گھر سے کسی کی میت اٹھی ہے۔‘  \n بی بی سی ہندی کی رپورٹ کے مطابق سات مئی کو گولہ باری کے دوران  پونچھ سٹی میں  بنے گرودوارے کی عمارت کو بھی نقصان پہنچا تھا مگر اس میں اس وقت کوئی موجود نہیں تھا۔\nسیز فائر کے اعلان کے باوجود لائن آف کنٹرول کے قریب رہنے والی آبادی کے مکین ابھی بھی وسوسوں اور خوف کا شکار ہیں۔\nکھوئی رٹہ کے شہزاد نے اس حوالے سے کہا کہ ’ابھی بھی لوگوں کے اندر اتنا خوف ہے کہ دروازہ بھی زور سے بند ہو تو انھیں ایسا ڈر لگتا ہے کہ جیسے بلاسٹ ہو گیا ہے۔ راتوں کی نیندیں حرام اور دن کا سکون برباد ہے۔‘\nوہ کہتے ہیں کہ ’یوں سمجھیں کہ ایک قیامت تھی جو ہم پر گزر گئی۔ بھابھی بھی جان سے گئیں اور گھر بھی تباہ و برباد ہوا اور جو بچ گئے ہیں وہ ذہنی طور پر اتنے منتشر ہیں کہ نہ وہ کھاتے نہ چین سے سوتے۔ صورت حال بہت پریشان کن ہے۔‘\nسات مئی کی گولہ باری کے بعد سیکڑوں افراد پونچھ اور دیگر سرحدی علاقوں سے نکل کر محفوظ جگہوں کی طرف چلے گئے تھے جو اب جنگ بندی کے بعد وہ آہستہ آہستہ واپس آ رہے ہیں۔\nماریا کہتی ہیں کہ ’حکومت کو چاہیے تھا کہ سرحد کے قریب رہنے والے لوگوں کو پہلے اطلاع دیتی، تاکہ وہ وہاں سے نکل کر محفوظ جگہ جا سکتے تو شاید ہمارے بچے آج زندہ ہوتے۔‘\nوہ کہتی ہیں کہ ’اگر ملک کی سلامتی کے لیے جنگ ضروری ہے تو ہم اس کی حمایت کرتے ہیں۔ ہمیں پہلگام حملے پر بھی افسوس ہے لیکن سرحد کے قریب رہنے والے لوگوں کی جانوں کے بارے میں بھی سوچنا چاہیے۔ کیا ہم انسان نہیں؟ اب چاہے جنگ ہو یا سیز فائر ہمارے بچے واپس نہیں آئیں گے۔‘",
        "published_date": "Sun, 18 May 2025 05:22:39 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cly34jwygn9o#1",
        "title": "قیدیوں کا دیوار میں نصب ٹوائلٹ اکھاڑ کر جیل سے فرار اور پولیس پر طنز: ’یہ تو بہت آسان تھا‘",
        "link": "https://www.bbc.com/urdu/articles/cly34jwygn9o",
        "image_url": "https://ichef.bbci.co.uk/news/1024/branded_urdu/0c72/live/dcea19f0-32be-11f0-a262-8f4b0b3a7181.jpg",
        "article": "امریکہ میں نیو اورلینز کی ایک جیل سے دس قیدی فرار ہو گئے ہیں جن میں سے کئی پر قتل جیسے سنگین الزامات عائد ہیں۔ حکام کا کہنا ہے کہ یہ واقعہ ممکنہ طور پر جیل کے اندر سے دی گئی مدد کا نتیجہ ہے۔\nیہ قیدی رات کے وقت فرار ہوئے۔ جمعے کی صبح مقامی وقت کے مطابق 8 بج کر 30 منٹ پر گنتی کے دوران ان کی غیر موجودگی کا علم ہوا۔ \nاورلینز پیریش جیل سے فرار ہونے والے ان دس قیدیوں میں سے ایک کو دوبارہ گرفتار کر لیا گیا ہے۔\nشیرف سوسن ہسٹن نے پریس کانفرنس میں کہا ’اس جیل سے کسی کا بغیر اندرونی مدد نکلنا ناممکن ہے۔‘\nشیرف کے دفتر نے وہ تصاویر بھی جاری کی ہیں جن میں قیدیوں کے فرار کا راستہ دکھایا گیا ہے۔ ان تصاویر میں فرار ہونے والوں کی جانب سے چھوڑے گئے پیغامات بھی شامل ہیں جن میں سے ایک میں طنزیہ انداز میں لکھا گیا:  ’یہ بہت آسان تھا، ہاہ ہاہ ہاہ۔‘\nپولیس کے مطابق ایک قیدی کو نیو اورلینز کے معروف فرانسیسی علاقے سے گرفتار کیا گیا ہے جبکہ باقی نو قیدیوں کو اب بھی ’مسلح اور انتہائی خطرناک‘ تصور کیا جا رہا ہے اور ان کی تلاش کے لیے بڑے پیمانے پر کارروائی جاری ہے۔\nلوزیانا سٹیٹ پولیس نے نگرانی والے کیمروں اور چہرہ شناخت کرنے والی ٹیکنالوجی کے ذریعے ایک فرار ہونے والے قیدی کینڈل مائلز کی شناخت کی۔ \nپولیس کا کہنا ہے کہ وہ گرفتاری سے پہلے بھاگنے کی کوشش کرتے ہوئے ایک پارکنگ گیراج میں ایک گاڑی کے نیچے چھپ گئے تھے جہاں سے انھیں گرفتار کیا گیا۔\nکینڈل مائلز کو دوبارہ اورلینز پیریش جیل منتقل کر دیا گیا ہے اور اب اس پر ’فرار‘ کا نیا مقدمہ درج کیا جا رہا ہے۔\nنیو اورلینز پولیس ڈپارٹمنٹ نے فرار ہونے والے دیگر قیدیوں کے نام اور تصاویر سوشل میڈیا پلیٹ فارم ایکس پر جاری کر دی ہیں۔\nابتدائی طور پر اورلینز پیریش شیرف کے دفتر نے بتایا تھا کہ جیل سے 11 قیدی فرار ہوئے ہیں تاہم جمعے کے روز بتایا گیا کہ فرار ہونے والے قیدیوں کی تعداد 10 ہے۔\nشیرف سوسن ہسٹن کے مطابق قیدیوں نے جمعے کی رات شروع ہوتے ہی 00:23 پر اپنے سیل کا سلائیڈنگ دروازہ پٹری سے اتار کر ہٹا دیا۔\nتقریباً آدھے گھنٹے بعد قیدیوں نے باتھ روم میں نصب ٹوائلٹ کو دیوار سے اکھاڑ پھینکا اور پائپنگ کے لیے بنے سوراخ کے گرد موجود لوہے کی سلاخیں توڑ ڈالیں۔ یہی سوراخ ان کے فرار کا راستہ بن گیا۔\nقیدی اس کے بعد جیل کی دیوار پھلانگ کر باہر نکلے اور ایک مصروف شاہراہ عبور کرتے ہوئے فرار ہو گئے۔\nشیرف آفس کی جانب سے جاری کی گئی تصاویر میں وہ سوراخ دکھایا گیا ہے جہاں پہلے ٹوائلٹ کے پائپ لگے ہوئے تھے۔ \nتصاویر سے پتہ چلتا ہے کہ ’لوہے کی سلاخوں پر صاف کٹ لگے ہوئے ہیں‘ جو قیدیوں کے فرار کو ممکن بنانے میں مددگار ثابت ہوئے۔\nتصاویر میں قیدیوں کی جانب سے دیواروں پر چھوڑے گئے طنزیہ پیغامات بھی نمایاں ہیں۔\nتصاویر میں پین سے لکھے گئے پیغامات دکھائے گئے ہیں جن میں ’یہ بہت آسان تھا، ہاہ ہاہ ہاہ‘ شامل ہے۔ جس کے ساتھ ایک تیر سوراخ کی طرف اشارہ کر رہا ہے۔ ایک ہنستا ہوا چہرہ جس کی زبان باہر نکلی ہوئی ہے اور ایک اور پیغام بھی نظر آتا ہے جس کا کچھ حصہ مٹ چکا ہے۔ بظاہر اس پیغام سے پولیس کو یہ کہا گیا ہے کہ پکڑ سکتے ہو تو پکڑ لینا۔\nنیو اورلینز کی پولیس چیف این کرکپیٹرک نے اس قیدیوں کے فرار کو ’فوری اور سنگین صورتحال‘ قرار دیا اور عوام سے کسی بھی مشتبہ سرگرمی کی اطلاع دینے کی اپیل کی۔\nانھوں نے کہا کہ بعض فرار ہونے والے قیدیوں کے متاثرین کو آگاہ کر دیا گیا ہے۔ انھوں نے یہ بھی بتایا کہ ان میں سے کئی پر قتل اور دیگر پرتشدد جرائم کے الزامات ہیں۔\nسپرنٹنڈنٹ کرکپیٹرک نے کہا کہ قیدیوں کو ممکنہ طور پر مدد ملی ہے اور اب تک وہ قیدیوں والی وردی بدیل کر چکے ہوں گے۔ انھوں نے خبردار کیا کہ جو کوئی بھی ان کی مدد کرے گا اس پر بھی مقدمہ چلایا جائے گا۔\nانھوں نے مزید بتایا کہ ایف بی آئی اور یو ایس مارشلز بھی مقامی پولیس کے ساتھ مل کر قیدیوں کو تلاش کر رہے ہیں۔\nاورلینز پیریش جیل شہر کے مرکز کے قریب واقع ہے اور مشہور فرینچ کوارٹر سے تقریباً تین کلومیٹر (دو میل) کے فاصلے پر واقع ہے۔",
        "published_date": "Sun, 18 May 2025 11:19:29 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c3650z74190o#1",
        "title": "دریا میں گاڑی پھینکنے سے تھانے کے چکر لگانے تک: پولیس اپنے ہی دوست کے مبینہ قاتل تک کیسے پہنچی؟",
        "link": "https://www.bbc.com/urdu/articles/c3650z74190o",
        "image_url": "https://ichef.bbci.co.uk/news/1024/branded_urdu/bae8/live/5e76f1c0-33c6-11f0-82a9-37741f40f83c.png",
        "article": "’میں بوڑھا ہو گیا ہوں، میرا اکلوتا بیٹا لاپتہ ہو گیا ہے، اس لیے محلے کے لوگوں نے ہماری مدد کی، جس میں دیپن کا دوست بھی تھا، جو مدد کے بہانے تھانے آیا کرتا تھا، وہ تفتیش میں پیشرفت کا جائزہ لیتا اور پھر یہ ساری تفصیلات جمع کر کے ثبوت مٹا دیتا تھا۔ اگر وہ ہمارے ساتھ نہ ہوتا تو اپنے بیٹے کی گلی سڑی لاش ڈھونڈنے کے بجائے، میں اس کا چہرہ دیکھ پاتا۔۔‘\nیہ الفاظ ہیں گردے کے مرض میں مبتلا مکیش پٹیل کے جن کا اکلوتا بیٹا اب اس دنیا میں نہیں رہا۔ 62 برس کے مکیش پٹیل ضلع گجرات کے شہر وڈودرا کے رہائشی ہیں۔ \nانھوں نے چار برس قبل مقامی سگریٹ کی ایک کمپنی سے ریٹائرمنٹ لے لی تھی۔ تاہم اب بیٹے کی موت کے بعد پورے خاندان کی ذمہ داری ایک بار پھر ان کے کندھوں پر آ گئی ہے۔ \nدیپن پٹیل گاڑیوں کی نمبر پلیٹ بنانے کا کام کرتا تھا۔ اس دوران ان کا تعارف آر ٹی او ایجنٹ ہاردک پرجاپتی سے ہوا۔ کچھ ہی عرصے میں دونوں اچھے دوست بن گئے لیکن کسی کو اندازہ نہیں ہو سکتا تھا کہ ایک دن ان دو دوستوں میں سے ایک دوسرے کے قتل کا ملزم ہو گا۔ \nدیپن کے والد مکیش کی طرف سے درج مقدمے کے مطابق کچھ عرصہ قبل دیپن اور ہاردک کے درمیان کسی بات پر جھگڑا ہوا اور پھر دونوں میں صلح بھی ہو گئی تھی۔ تاہم، سات مئی کو جب دیپن اپنے سسرال جا رہے تھے تو ہاردک نے انھیں ایک جگہ بلایا اور انھیں قتل کر دیا۔\nاب اس پورے معاملے میں ہاردک پرجاپتی کو تکنیکی نگرانی کی بنیاد پر گرفتار کر لیا گیا ہے اور مزید تفتیش جاری ہے۔\nبی بی سی گجراتی نے یہ جاننے کی کوشش کی کہ پولیس آخر کار اس قتل کے ملزم تک کیسے پہنچی۔\nوڈودرا کرائم برانچ کے پولیس افسر ہرپال سنگھ راٹھوڑ نے بی بی سی گجراتی کو بتایا کہ ’پولیس نے تحقیقات شروع کیں اور سی سی ٹی وی فوٹیج چیک کرنے کے بعد پتہ چلا کہ دیپن کی کار کو رات 9:27 بجے ہالول-وڈودرا ہائی وے پر گولڈن چوکی سے گزرتے ہوئے دیکھا گیا تھا۔ کار ہالول کی طرف جارہی تھی۔۔ درج کرائی جانے والی شکایت میں دیپن کے والد کے بیان میں ہاردک کے ساتھ لڑائی کا بھی ذکر ہے۔‘\n ہرپال سنگھر کا دعویٰ ہے کہ ’اس دوران جب ہم نے ہاردک سے پوچھ گچھ کی تو وہ اپنی کہانی بدلتا رہا اور کہتا رہا کہ وہ دیپن کو ڈھونڈنے میں مگن رہا، اس لیے میرا شبہ مزید پختہ ہو گیا کہ ہاردک اس واقعے میں ملوث ہے۔'\nان کے مطابق ’جب ہم نے ان کے اور دیپن کے موبائل فون کی لوکیشن چیک کی تو دونوں کے لوکیشن بھی ایک ہی مقام کی نکلی۔۔۔ ہالول-وڈودرا آر ٹی او سے ہالول ہائی وے تک۔‘\nآخرکار سچ کیسے سامنے آیا اس کے بارے میں بات کرتے ہوئے  ہرپال سنگھ نے بتایا کہ ’ہاردک کی ایک گرل فرینڈ ہے اور ہاردک نے اس کی ملاقات دیپن سے کروائی تھی۔ ہاردگ کی گرل فرینڈ اور دیپن کا تعلق ایک ہی ذات سے تھا تو کچھ ہی عرصے میں ہاردک کی گرل فرینڈ نے دیپن کے ساتھ بہت سی باتیں شیئر کرنا شروع کر دیں۔ \n’اسی دوران دیپن نے ہاردک سے یہ کہنا شروع کر دیا کہ وہ ان کی ذات سے تعلق رکھنے والی کسی خاتون کے ساتھ تعلقات نہ رکھیں۔۔‘\n ہرپال سنگھ کا کہنا ہے کہ ’اس معاملے پر دونوں کے ناراض ہونے کے بعد ہاردک نے ایک ماہ تک دیپن کو قتل کرنے کا منصوبہ بنایا، انھوں نے 15 دن پہلے قتل کے لیے ایک کٹر خریدا تھا اور دارجی پورہ سے مرچیں بھی خریدی تھیں۔ سات تاریخ کو جب دیپن اپنے گھر سے نکلے تو ہاردک نے ان سے لفٹ مانگی۔ آگے جا کر جب ہاردک نے گاڑی کو ایک جگہ پر کھڑا کیا تو دیپن نے ان کی آنکھوں میں مرچیں پھینک دیں اور پھر کٹر سے دیپن پر پے درپے وار کیے۔‘\nپولیس افسر کے مطابق ہاردک اس کے بعد کٹر اور دیپن کی لاش کو لے کر گاؤں سے ہوتا ہوا ہالول کی طرف نکل گیا تاکہ گاڑی سی سی ٹی وی میں نظر نہ آ سکے۔‘ \nوہاں انھوں نے دیپین کی لاش نرمدا کی نہر میں پھینک دی، ہم اس جگہ گئے، نہر کے پشتے پر خون کے دھبے ملے۔ خون آلود کپڑے کنویں میں ملے جہاں ہاردک نے اپنے خون آلود کپڑے پھینکے تھے۔‘\nہرپال سنگھ کا کہنا ہے کہ ’ہاردک کی کوئی مجرمانہ تاریخ نہیں ہے، لیکن جس طرح انھوں نے قتل کیا اور شواہد کو مٹایا وہ انتہائی چالاک قاتلوں کو بھی شرمندہ کرنے کے لیے کافی ہے۔‘\nقتل کے بعد ہاردک نے جو حکمت عملی اختیار کی تھی اس کے بارے میں تفصیلات بتاتے ہوئے انھوں نے کہا کہ ہاردک نے دیپن کی سوئفٹ کار کی نمبر پلیٹ ہٹا دی اور کار کو دو دن کے لیے وسنا گاؤں میں اپنے دوست کے گھر چھوڑ آئے۔‘\nاس کے بعد وہ اپنے اہل خانہ کے ساتھ سفر کرتے اور دیپین کی تلاش کے لیے تھانے آتے تاکہ وہ معلومات حاصل کر سکیں کہ پولیس کی تفتیش کہاں تک پہنچی ہے۔ اس دوران دیپن کی لاش ملی تو ہاردک نے جہاں سے لاش ملی تھی، اس کے مخالف سمت میں دریائے ماہی میں کار کے ایکسلیٹر پر پتھر رکھ دیا اور کار کو دریا میں پھینک دیا تاکہ پولیس کی تفتیش کا رخ موڑا جا سکے۔ \nہرپال سنگھ کے مطابق کار تک پہنچ کر ہمارے شکوک و شبہات مزید بڑھ گئے۔ ان کے مطابق ہاردک دوران تفتیش اپنی بے گناہی پر مصر تھا مگر پھر مزید تفتیش کے دوران ثبوت تک مل گئے۔\nدیپن کے والد مکیش پٹیل کا کہنا ہے کہ ہاردک دیپن کی تلاش میں ان کے ساتھ گھوم رہا تھا، اس لیے انھیں اس پر شک نہیں ہوا۔ لیکن ہمیں نہیں معلوم تھا کہ یہ صورت حال ہو گی۔‘\nان کے مطابق ’دیپن اچھی کمائی کر رہا تھا، اس لیے اس نے قرض پر کار لی تھی۔ میں نے سوچا کہ میں ریٹائرمنٹ کے بعد سکون کی سانس لے سکوں گا، لیکن میرے بیٹے کو قتل کر دیا گیا اور ہمیں اس کی بوسیدہ لاش ملی۔ اب مجھے بڑھاپے میں اپنی چار برس کی پوتی اور دیپین کے ہونے والے بچے کی ذمہ داری اٹھانا پڑے گی۔‘\nدیپن کی حاملہ بیوی سونل پٹیل نے بی بی سی کو بتایا کہ ’جس دن دیپن کا قتل ہوا میں میں اپنے والدین کے گھر پر تھی۔ ہاردک نے مجھے سات تاریخ کو فون کیا اور پوچھا کہ دیپن کہاں ہے کیوں کہ اس کا فون کال وصول نہیں کر رہا تھا تو میں نے فون کیا لیکن کوئی جواب نہیں ملا۔ اس لیے میں نے اپنے سسر کو فون کیا اور بتایا کہ دیپن میری طرف آنے والا تھا لیکن اب اس کے بارے میں کچھ معلوم نہیں ہے۔‘\n’میری چار برس کی بیٹی 7 تاریخ سے اپنے والد کے بغیر نہیں سوئی۔ میرے شوہر کے قتل سے تین دن پہلے انھوں نے میری بیٹی ویہانا کے نام کا ٹیٹو بنوایا تھا۔ ہم اپنے دوسرے بچے کے مستقبل کے خواب دیکھ رہے تھے اور میرا بچہ اس دنیا میں آنے سے پہلے ہی یتیم ہو گیا۔\nدارجی پورہ میں رہنے والے اشوک پٹیل نے بی بی سی کو بتایا کہ ہاردک کے بہن بھائی یہاں گھر کو تالے لگا کر چلے گئے ہیں۔\nوہ کہتے ہیں کہ ’بھاو نگر سے وڈودرا آنے والے ہاردک پرجاپتی ایک بیچلر ہیں۔ ہاردک کا بھائی ہتیش پرجاپتی وڈودرا میں رکشہ چلاتا ہے۔ ہاردک اپنے بہنوئی کے ساتھ رہتے تھے۔ چونکہ منجل پور کا کرایہ زیادہ تھا تو تقریباً ڈھائی سال پہلے انھوں نے دیپن کی مدد سے 50 روپے ماہانہ کے حساب سے درجی پور میں مکان کرایہ پر لیا۔ پتہ نہیں وہ اب کہاں ہے۔‘",
        "published_date": "Sun, 18 May 2025 09:00:38 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cy8d747yz54o#1",
        "title": "بورڈنگ پاس کا معمہ: ’مجھے پرواز سے اترنے کے بعد بتایا گیا کہ میں اس طیارے میں سوار ہی نہیں ہوئی تھی‘",
        "link": "https://www.bbc.com/urdu/articles/cy8d747yz54o",
        "image_url": "https://ichef.bbci.co.uk/news/1024/branded_urdu/e1cf/live/1a707ee0-3391-11f0-96c3-cf669419a2b0.jpg",
        "article": "حال ہی میں لندن سے میڈریڈ جاتے ہوئے میرے ساتھ ایک عجیب واقعہ پیش آیا: میں نے انجانے میں غلط شناخت کے تحت سفر کیا لیکن کسی کو بھی اس کا احساس نہیں ہوا۔\nمیں بی بی سی کے لیے ایک فلم بنانے سپین کے دارالحکومت جا رہی تھی، جب میں نے آن لائن چیک ان کی کوشش کی لیکن ایسا نہ ہو سکا۔ پھر میں لندن کے ہیتھرو ایئرپورٹ گئی تاکہ میں ذاتی طور پر چیک ان کر سکوں۔\nہیتھرو ایئرپورٹ پہنچ کر میں نے سیلف سروس بوتھ سے چیک ان کی کوشش بھی کی لیکن مشین پر لکھا آیا کہ مجھے اس کے لیے مدد کی ضرورت ہے۔ لہذا میں نے ڈیسک پر جا کر چیک ان کیا۔\nبرٹش ایئرویز کے سٹاف ممبر نے مجھے میرا بورڈنگ پاس دیا لیکن میں نے اس کے اوپر درج تفصیلات کو نہیں پڑھا اور معمول کے مطابق سکیورٹی ایئریا میں چلی گئی۔\n23 اپریل کو برٹش ایئرویز کی فلائٹ بی اے 7055 کو 10:50 پر روانہ ہونا تھا اور میں پرواز میں بورڈنگ کرنے والے پہلے کچھ مسافروں میں شامل تھی۔ \nجہاز میں داخل ہوتے وقت میں نے اپنا پاسپورٹ اور بورڈنگ پاس ایئرلائنز کے سٹاف کے ایک ممبر کو دکھایا، جس نے دونوں چیزیں دیکھنے کے بعد مجھے جہاز میں بیٹھنے دیا۔\nمجھے تب ہی اندازہ ہوا کہ میری سیٹ بزنس کلاس میں ہے۔ مجھے لگا شاید ایئر لائنز نے فری میں مجھے اکانومی سے بزنس کلاس میں اپ گریڈ کر دیا ہے۔ \nمیں زیادہ تر اکانومی کلاس میں ہی سفر کرتی ہوں اور میں نے اس فلائٹ کا انتخاب اس لیے کیا تھا کیونکہ فلمنگ کے تمام سامان کو لے جانے کے لیے یہ کافی سستا آپشن تھا۔\nجہاز میں پھر مجھے انتہائی لذیذ کھانا بھی دیا گیا۔\nلیکن پھر میڈریڈ پہنچنے پر مجھے احساس ہوا کہ چیزیں غلط ہو رہی ہیں۔\nلینڈنگ کے بعد جیسے ہی موبائل سگنل واپس آئے مجھے ایک ای میل موصول ہوئی کہ میری واپسی کی فلائٹ کینسل ہو گئی ہے۔\nمیں نے بی بی سی کو سفری سہولیات فراہم کرنے والی ٹریول کمپنی سے پوچھا کہ ایسا کیوں ہوا اور میں واپس کیسے جاؤں گی؟\nجواب میں ٹریول کمپنی نے مجھے بتایا کہ میری واپسی کی فلائٹ کو اس لیے کینسل کیا گیا کیونکہ میں لندن سے میڈریڈ کی فلائٹ میں سوار ہی نہیں ہوئی۔\nمیں نے انھیں بتایا کہ میں تو میڈریڈ پہنچ بھی چکی ہوں اور اپنے سامان کا انتظار کر رہی ہوں۔\nہماری ٹریول ٹیم اور برٹش ایئرویز کے درمیان مزید بات چیت کے بعد مجھے ایک اور پیغام موصول ہوا جس میں کہا گیا کہ ایئر لائنز کو اس پر پورا یقین ہے کہ میں نے سفر ہی نہیں کیا اور یہ کہ میرے پاس موجود بورڈنگ پاس میں درج  تفصیلات درست نہیں۔\nاسی لمحے مجھے احساس ہوا کہ بورڈنگ پاس پر درج نام میرا نہیں بلکہ کسی شخص ’ہیو ایچ‘ کا ہے۔ بی بی سی اس تحریر میں اس شخص کا مکمل نام ظاہر نہیں کر رہا جو کہ بورڈنگ پاس پر درج تھا۔\nیہ ہی نام میرے سامان پر لگے ٹیگز پر بھی درج تھا۔\nبرٹش ایئر لائنز نے دعوی کیا کہ یہ ممکن ہی نہیں کہ میں نے اس بورڈنگ پاس کے ساتھ سفر کیا ہو کیونکہ سکیورٹی والے کبھی ایسا نہ ہونے دیتے لیکن میں نے دراصل اسی بورڈنگ پاس پر سفر کیا تھا۔\nمیرے ایک ساتھی جو اسی فلائٹ میں مجھ سے کچھ ہی فاصلے پر بیٹھے تھے، وہ اس بات کے گواہ ہیں کہ میں جہاز پر سوار ہوئی تھی۔\nایئر لائنز کو اس بارے میں یقین تھا کہ میں میڈریڈ نہیں پہنچی لہذا بی بی سی کو میری واپسی کے لیے ایک اور فلائٹ بک کرنا پڑی، جو کہ ہمیں انتہائی مہنگی پڑی۔\nبرٹش ایئر لائنز نے اس کے بعد 500 ڈالر کے خیر سگالی واؤچر کے ساتھ ہمیں اضافی ٹکٹ کے پیسے واپس کرنے کی پیشکش کی۔\nفلائٹ میں سوار ہونے والے مسافروں کے لیے سکیورٹی پروٹوکول انتہائی سادہ ہے: ایئر لائنز کے عملے کو یہ چیک کرنا ہوتا ہے کہ بورڈنگ پاس پر درج نام، پاسپورٹ پر موجود نام سے ملتا ہو۔\nلیکن میرے معاملے میں ایسا نہیں ہوا۔ چیک ان کے وقت یا جہاز میں بورڈنگ کرتے وقت کسی نے یہ نہیں دیکھا کہ پاسپورٹ اور بورڈنگ پاس پر نام مختلف ہیں۔ \nتو کیا غلط ہوا اور یہ ہیو ایچ کون ہیں؟ میں نے یہ جاننے کی کوشش کی۔\nانٹرنیٹ پر کچھ تحقیق کے بعد مجھے ہیو ایچ کے وجود کے بارے میں محدود سے ثبوت ملے۔ میں نے سوشل میڈیا پر اس نام کے کچھ اکاؤنٹس سے رابطہ کرنے کی کوشش کی لیکن کوئی فائدہ نہیں ہوا۔ \nاس نے مجھے خوفزدہ کر دیا کہ شاید ہیو ایچ نام کا کوئی شخص ہو ہی نہ۔\nلیکن میرا ایک ملتے جلتے نام جوناتھن ہیو ایچ سے رابطہ ہو گیا۔ جوناتھن نے 24 اپریل (میری فلائٹ کے ایک دن بعد)  برٹش ایئرلائنز کی فلائٹ پر سفر کیا تھا اور ہیتھرو پر لینڈنگ کی تھی۔ تو ممکن ہے کہ ان کا نام برٹش ایئر لائنز کے سسٹم میں موجود ہو۔\nجوناتھن نے مجھے بتایا کہ ’یہ سب بہت پریشان کن ہے۔‘\nشادی کے بعد میرا نام (جو میری بکنگ اور پاسپورٹ میں درج تھا) ایچ سے شروع ہوتا ہے، اگرچہ یہ ہیو ایچ کے نام سے بہت مختلف ہے۔ شاید یہ اس سارے معاملے کی وجہ بنا ہو؟\nتاہم اس بارے میں جاننا نا ممکن ہے کیونکہ برٹش ایئر لائنز حفاظت کے پیش نظر کسی بات کی تصدیق نہیں کر سکتی۔\nانڈیپنڈنٹ میں سفری امور کے نامہ نگار سائمن کلیڈر کہتے ہیں کہ ’بہت زیادہ دباؤ اور ڈیڈ لائن سے بھری ایوی ایشن کی دنیا میں بعض اوقات غلطیاں ہو جاتی ہیں۔‘\nلیکن وہ کہتے ہیں کہ ’یہ غیرمعمولی کیس ہے اور غلطی کو روانگی کے وقت گیٹ پر نہیں پکڑا گیا، جہاں اس غلطی کو درست کیا جا سکتا تھا۔‘\n’ایئر لائنز کو اس معاملے میں فوری تحقیقات کی ضرورت ہے۔‘\nایوی ایشن امور کے ماہر جولین برے کہتے ہیں کہ ’یہاں سکیورٹی کا مسئلہ ہے، جس میں جہاز ایک غلط مسافر کے ساتھ ٹیک آف کر گیا۔‘\nوہ کہتے ہیں کہ ’یہ غلط ہے اور ایسا نہیں ہونا چاہیے تھا۔ مسافروں کی تفصیلات سے متعلق دستاویز اہم ہے کیونکہ اس میں درج ہوتا ہے کہ کون کہاں سفر کر رہا ہے۔ سامان کے ٹیگ پر درج نام، بورڈنگ پاس پر موجود نام سے مماثل ہے اور جہاز کے ٹیک آف کے وقت سوار افراد کی صحیح تعداد تھی، میں دیکھ سکتا ہوں کہ یہ کیسے ہوا۔‘\nبہت سے لوگوس کا یہ بھی کہنا ہے کہ یہ سکیورٹی کا مسئلہ نہیں تھا کیونکہ میں اور میرا سامان دونوں معمول کے سکیورٹی چیک سے گزرے تھے۔\nبرٹش ایئرلائنز کے ایک ترجمان نے کہا کہ ’ہم نے اس انسانی غلطی پر اپنے صارف سے رابطہ کیا ہے۔ اگرچہ ایسے واقعات بہت کم ہوتے ہیں تاہم ہم نے اس کی روک تھام کے لیے ضروری اقدامات اٹھائے ہیں۔‘\nدریں اثنا سول ایوی ایشن اتھارٹی کا کہنا ہے کہ اس معاملے پر تحقیقات شروع کی گئی ہے۔ \nہیتھرو ایئرپورسٹ کے مطابق گراؤنڈ کریو کے معاملے میں یا میرے کیس میں وہ ذمہ دار نہیں جبکہ سکیورٹی سکریننگ معمول کے مطابق ہوئی تھی۔ \nپرواز اور کیبن کریو کا انتظام البیریا کے پاس تھا جس نے تاحال میرے سوال کا جواب نہیں دیا۔ طیارے میں میرا پاسپورٹ اور بورڈنگ پاس چیک نہیں کیا گیا تھا۔ \nمعذرت اور تحقیقات کے باوجود سوال اب بھی موجود ہے کہ ہائی سکیورٹی کے ہوتے ہوئے ایسا کیسے ممکن ہے۔ \nجو میرے ساتھ ہوا وہ بظاہر مختلف ہے۔ میرا نام شاید ایک ایسے شخص کے ساتھ تبدیل ہوگیا جو اس دن سپین نہیں جا رہے تھے۔ \nشاید میں یہ کبھی نہ جان سکوں کہ درحقیقت کیا ہوا تھا۔ لیکن یہ واضح ہے کہ مستقبل میں، میں ہمیشہ چیک اِن ڈیسک پر اپنے بورڈنگ پاس کی تمام تفصیلات ضرور چیک کروں گی۔",
        "published_date": "Sun, 18 May 2025 02:05:53 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvg51440gzpo#1",
        "title": "’پاکستانی بہت اچھی مصنوعات بناتے ہیں‘: ٹرمپ پاکستان اور انڈیا سے کن شعبوں میں تجارت کر سکتے ہیں؟",
        "link": "https://www.bbc.com/urdu/articles/cvg51440gzpo",
        "image_url": "https://ichef.bbci.co.uk/news/1024/branded_urdu/c90c/live/49794d10-3397-11f0-8519-3b5a01ebe413.jpg",
        "article": "پاکستان اور انڈیا کے درمیان حالیہ کشیدگی کو کم کرنے کے لیے امریکہ نے ثالث کا کردار تو ادا کیا ہی لیکن اب امریکی صدر ڈونلڈ ٹرمپ کا دعویٰ ہے کہ انھوں نے دونوں ممالک کے درمیان جنگ رکوانے کے لیے تجارت کا سہارا لیا۔\nامریکی ٹی وی چینل فوکس نیوز کو دیے گئے انٹرویو میں ڈونلڈ ٹرمپ کا کہنا تھا کہ انڈیا اور پاکستان کے درمیان حالیہ تصادم میں انھوں نے دونوں ملکوں کو تجارتی فوائد کی پیشکش کر کے جنگ رکوائی۔\nامریکی صدر نے کہا کہ ’یہ معاملہ جوہری جنگ کی جانب جا رہا تھا۔ میں نے ان سے کہا ہم تجارت کریں گے۔ میں تجارت کو استعمال کر کے جنگوں کو روک رہا ہوں۔‘\nاس موقع پر ٹرمپ نے پاکستان کی تعریف کرتے ہوئے یہ بھی کہا کہ ’پاکستان سے بھی تجارت کی بات کی۔ وہ لوگ بھی تجارت چاہتے ہیں۔ وہ بہت اچھی مصنوعات بناتے ہیں۔ وہ بہت شاندار لوگ ہیں۔‘\nامریکی صدر کا کہنا تھا کہ ’میں نے اپنے لوگوں سے کہا کہ چلو اب جلدی سے (پاکستان کے ساتھ) تجارت کرو کیونکہ میں اپنی بات کا پکا آدمی ہوں۔‘\nانڈیا کے حوالے سے بات کرتے ہوئے امریکی صدر کا کہنا تھا کہ ’وہ تجارت چاہتے ہیں ان کے ہاں بہت زیادہ محصولات ہیں۔ وہ اپنی محصولات 100 فیصد تک کم کرنا چاہتے ہیں۔‘\nانھوں نے کہا ’دنیا میں 150 ملک ہیں جو امریکہ سے تجارتی معاہدے چاہتے ہیں لیکن میں نے حدود مقرر کی ہیں۔‘\nیاد رہے کہ امریکی صدر ڈونلڈ ٹرمپ نے گذشتہ ماہ امریکہ میں درآمد ہونے والی اشیا پر نئے ٹیرف (ٹیکس) کے نفاذ کا اعلان کیا اور ان ممالک کی فہرست میں پاکستان کو بھی شامل کرتے ہوئے اس کی امریکہ برآمد کی گئی مصنوعات پر 29 فیصد ٹیرف عائد کرنے کا کہا۔\nپاکستان کے علاوہ انڈیا اور بنگلہ دیش کی امریکہ برآمد کی جانے والی مصنوعات پر بھی نئے ٹیرف کا اعلان کیا گیا، جس میں انڈیا پر 26 فیصد اور بنگلہ دیش پر 37 ٹیرف عائد ہو گا۔\nواضح رہے کہ یہ دونوں ملک عالمی سطح پر دو بڑی برآمدی مارکیٹوں امریکہ اور یورپی یونین میں پاکستان کا مقابلہ کرتے ہیں۔ اسی طرح امریکی صدر کی جانب سے ویتنام اور چین پر بھی بالترتیب 46 فیصد اور 34 فیصد نیا ٹیرف نافذ ہو گا تاہم پھر امریکہ نے اضافی ٹیرف کے اطلاق کو 90 روز کے لیے روک دیا۔\nاب ڈونلڈ ٹرمپ کا یہ حالیہ بیان پاکستان کے سوشل میڈیا پر خاصا زیر بحث ہے اور لوگ اسے پاکستان کی معیشت کے لیے خوش آئند قرار دے رہے ہیں۔\nایسے میں یہ سوال پیدا ہوتا ہے کہ امریکہ پاکستان کا کتنا بڑا تجارتی پارٹنر ہے؟ وہ کون سے بڑے شعبے ہیں جن میں پاکستان امریکہ میں اپنی مصنوعات برآمد کرتا ہے اور پاکستان اس موقعے سے کیسے فائدہ اٹھا سکتا ہے؟\nصحافی تنویر ملک کے مطابق پاکستان کی بیرونی تجارت کا جائزہ لیا جائے تو مجموعی طور پر پاکستان تجارتی خسارے کا شکار ہے۔\nبیرونی تجارت کے سرکاری اعداد و شمار کے مطابق موجودہ مالی سال کے پہلے نو مہینوں (جولائی تا مارچ) میں تجارتی خسارہ تقریباً اٹھارہ ارب ڈالر رہا جس کی وجہ برآمدات کا کم اور درآمدات کا زیادہ حجم تھا۔\nتاہم پاکستان کی امریکہ کے ساتھ تجارت کا جائزہ لیا جائے تو تجارت کا توازن پاکستان کے حق میں ہے یعنی پاکستان کی امریکہ کو برآمدات زیادہ اور وہاں سے درآمدات کم ہیں۔\nموجودہ مالی سال کے پہلے نو مہینوں (جولائی سے مارچ) میں پاکستان نے امریکہ کو چار ارب 34 کروڑ ڈالر کی اشیا برآمد کیں۔ دوسری طرف پاکستان نے ان نو مہینوں کے دوران امریکہ سے ایک ارب 19 کروڑ ڈالر کی مصنوعات درآمد کیں۔\nسنہ 2025 کے پہلے تین مہینوں (جنوری سے مارچ) میں پاکستان نے امریکہ کو ایک ارب 44 کروڑ ڈالر کی اشیا برآمد کیں۔ دوسری طرف پاکستان نے ان تین ماہ کے دوران امریکہ سے 46 کروڑ ڈالر کی درآمدات کیں۔ \nاسی عرصے کے دوران پاکستان سے چین برآمد ہونے والی مصنوعات کا حجم 57 کروڑ ڈالر رہا اور اسی عرصے کے درمیان پاکستان نے چین سے چار ارب 46 کروڑ ڈالر رہیں۔\nسرکاری اعداد و شمار کا جائزہ لیا جائے تو پاکستان کی برآمدات کی سب سے بڑی منڈی امریکہ ہے جہاں دنیا کے کسی دوسرے ملک کے مقابلے میں پاکستان کی سب سے برآمدات ریکارڈ کی گئی ہیں۔\nپاکستان کی امریکہ کے ساتھ تجارت میں پاکستان سے امریکہ کو بھیجی جانے والی اشیا میں سب سے بڑا حصہ ٹیکسٹائل مصنوعات کا ہے جو کل تجارت کا نوے فیصد بنتا ہے۔\nاس کے علاوہ پاکستان سے امریکہ چمڑے کی مصنوعات، فرنیچر، پلاسٹک، سلفر، نمک، سیمنٹ، کھیلوں کا سامان، قالین، فٹ ویئر، پراسیسڈ فوڈ اور دوسری اشیا برآمد کی جاتی ہیں۔\nدوسری جانب پاکستان سے امریکہ جانے والی اشیا کے مقابلے میں امریکہ سے پاکستان درآمد کی جانے والی اشیا کا حجم کم ہے۔ \nامریکہ سے پاکستان آنے والی اشیا میں زرعی مصنوعات، کیمیکلز، مشینری، پرانے کپڑے اور ٹرانسپورٹ کا سامان شامل ہیں۔\nانڈیا کی امریکہ کے ساتھ تجارت میں انڈیا سے امریکہ کو بھیجی جانے والی اشیا میں کیمیکلز، الیکٹرانک مصنوعات اور مشینری شامل ہیں جبکہ امریکہ انڈیا کو تیل اور گیس، کیمیکلز اور ٹرانسپورٹ کا سامان بھجواتا ہے۔\nامریکہ حالیہ کچھ برسوں میں انڈیا کا سب سے بڑا تجارتی پارٹنر رہا اور دونوں ملکوں کے درمیان تجارت کا حجم تقریباً 190 ارب ڈالر تھا۔\nٹرمپ اور انڈین وزیراعظم مودی نے اس سے دو گنا زیادہ تجارت یعنی 500 ارب ڈالر تک کا ہدف مقرر کیا ہے تاہم انڈیا کی جانب سے امریکہ کو زراعت جیسے شعبوں میں کسی قسم کی کوئی رعایتیں دینے کا امکان نہیں کیونکہ یہ انڈیا کے لیے ایک حساس معاملہ ہے۔\nامریکہ میں اٹلانٹک کونسل تھنک ٹینک میں پاکستان انیشیٹیو کے ڈائریکٹر عزیر یونس نے انڈیا اور پاکستان کے حوالے سے ٹرمپ کے حالیہ بیان پر کہا کہ امریکی صدر کا مسلسل ایک ہی چیز پر زور رہا ہے کہ دنیا بھر کے ساتھ تجارتی معاہدے ہوں اور یہی چیز ہمیں ان کے مشرق وسطی کے دورے میں بھی نظر آئی۔ \n’دنیا بھر کے لیے انڈیا اور پاکستان جیسے ممالک بہت سی چیزیں بناتے ہیں اور اگر فیئر ٹریڈ معاہدہ ہو تو امریکی مصنوعات کو بھی ان مارکیٹس میں رسائی حاصل ہو سکتی ہے۔‘\nعزیر یونس وضاحت کرتے ہیں کہ ’ٹرمپ یہ ہی چاہتے ہیں کہ برابری اور منصفانہ سطح پر تجارت ہونی چاہیے۔‘ \nانھوں نے مزید کہا کہ ’پاکستان سے بھی یہ اشارے آ رہے ہیں کہ وہ امریکہ کے ساتھ تجارتی معاہدے کرنا چاہتا ہے، انڈیا کے بھی اس حوالے سے امریکہ کے ساتھ مذاکرات چل رہے ہیں اور ٹرمپ بھی یہ ہی کہتے ہیں کہ تجارت ہونی چاہیے، سرمایہ کاری ہونی چاہیے۔‘ \nسابق سیکریٹری جنرل سارک چیمبر آف کامرس اینڈ انڈسٹری اقبال تابش نے پاکستان کے حوالے سے ٹرمپ کے بیان کو خوش آئند قرار دیتے ہوئے کہا کہ ٹرمپ کا پاکستان سے تجارت کی خواہش کا اظہار کرنا بہت بڑا بیان ہے۔ \nانھوں نے بتایا کہ پاکستان ایسی بہت سی مصنوعات بناتا ہے، جو امریکہ کو برآمد کی جاتی ہیں۔\n’خاص کر کے ٹیکسٹائل اور گارمنٹس سیکٹر میں پاکستان کو امریکہ کی مارکیٹ میں انڈیا، بنگلہ دیش اور ویتنام پر برتری حاصل ہے۔‘\nانھوں نے کہا کہ پاکستان اگر اس موقع سے فائدہ اٹھانا چاہتا ہے تو مقامی فرمز اور کمپنیوں کی مینوفیکچرنگ صلاحیت کو بڑھانا ہو گا۔ اس بات کی ضرورت بھی ہے کہ اپنی مصنوعات کے معیار کو بین الاقوامی سطح پر لایا جائے۔‘ \nاقبال تابش ’ضروری ہے کہ پاکستان امریکہ کے معیار کی چیزیں بنائے۔ پاکستان کو اپنی مصنوعات کی کوالٹی بڑھانے کی بھی ضرورت ہے۔‘\nانھوں نے مزید بتایا کہ پاکستان میں بننے والے تولیے، کچن ویئر بہت بڑی مقدار میں امریکہ اور یورپی ممالک میں برآمد کیے جاتے ہیں۔ چھوٹے پرزے حتیٰ کے ایئر کرافٹس کے چھوٹے حصے بھی ہم برآمد کر سکتے ہیں۔\nدوسری جانب پاکستان کی انڈسٹری کو امریکہ سے مشینری چاہیے، ہمیں ان چیزوں کا خام سامان بھی چاہیے جو ہم مقامی طور پر تیار نہیں کرتے۔ \n’اگر ہمیں خام مال مل جائے تو یہ چیزیں تیار کر کے بھی ہم بیرون ملک بھیج سکتے ہیں۔‘\n اقبال تابش نے بارہا اس بات پر زور دیا کہ پاکستانی کمپنیوں اور حکومت کو ایسا ماحول بنانا ہو گا، جہاں سے برآمد بڑھ سکے اور برآمد کو بڑھانے کے لیے فرمز کی صلاحیت اور سرپلس میں اضافہ کرنا بہت ضروری ہے۔\nاقبال تابش نے کہا کہ پاکستان میں اس حوالے سے صلاحیت موجود ہے لہذا ہمیں اب ایڈ (امداد) کی بجائے ٹریڈ پر توجہ دینی چاہیے۔",
        "published_date": "Sun, 18 May 2025 03:23:38 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cpvkmrrrp9vo#2",
        "title": "جنگی طیاروں سے میزائلوں اور ڈرونز تک: پاکستان چینی ہتھیاروں پر کتنا انحصار کرتا ہے اور کیا مستقبل میں اس میں اضافہ ہو سکتا ہے؟",
        "link": "https://www.bbc.com/urdu/articles/cpvkmrrrp9vo",
        "image_url": "https://ichef.bbci.co.uk/news/1024/branded_urdu/1c0c/live/c464b6d0-32cb-11f0-afe2-41c027d1bee3.jpg",
        "article": "پاکستان اور انڈیا کے درمیان حالیہ کشیدگی کے دوران جس وقت دونوں جانب سے تنازع اپنے عروج پر تھا تو ایسے وقت میں چینی سٹاک مارکیٹ میں چینی دفاعی کمپنیوں کے حصص کی قیمتوں میں تیزی دیکھنے میں آ رہی تھی۔\nخاص طور پر ان کمپنیوں کے شیئرز میں اضافہ ہوا جو پاکستان کو ہتھیار اور لڑاکا طیارے فراہم کرتی ہیں۔ ان میں سے ایک جے 10 سی لڑاکا طیارہ بنانے والی کمپنی ’ایوک چنگڈو ایئر کرافٹ کارپوریشن' ہے۔\nسی این بی سی کی آٹھ مئی کی رپورٹ میں بتایا گیا کہ ہانگ کانگ میں لسٹڈ جے 10 سی طیارے بنانے والی کمپنی ’چنگڈو‘ کے شیئرز کی قدر چھ فیصد جبکہ شینزین میں 16 فیصد تک بڑھی، اور یہ اس کمپنی کے شیئرز کی قدر میں گذشتہ سال اکتوبر کے بعد سب سے بڑا اضافہ تھا۔\nیاد رہے کہ آٹھ مئی وہی دن تھا جب پاکستانی حکام نے انڈیا کے آپریشن سندور کے جواب میں رفال سمیت متعدد انڈین طیارے گرانے کا دعویٰ کیا تھا۔\nپاکستان کی جانب سے یہ دعویٰ وزیر خارجہ اسحاق ڈار نے پارلیمان میں کیا تھا اور کہا تھا کہ ’انڈیا کے فرانسیسی ساختہ رفال طیارے کو مار گرانے کے لیے چین کے جے 10 سی لڑاکا طیارہ استعمال کیے گئے۔‘ یاد رہے کہ انڈیا نے تاحال اپنے طیاروں کے مار گرائے جانے کے پاکستانی دعوؤں کی تصدیق یا تردید نہیں کی ہے۔\nماہرین کے مطابق چین بھلے ہی اس کی تردید کرے لیکن انڈیا اور پاکستان کے تنازع کے دوران وہ اس بات پر گہری نظر رکھے ہوئے ہو گا کہ اس کشیدگی کے دوران اِس کے تیار کردہ ہتھیاروں نے (انڈیا کو دستیاب) مغربی ہتھیاروں کے خلاف کیسی کارکردگی کا مظاہرہ کیا۔\nبلومبرگ انٹیلیجنس کے دفاعی تجزیہ کار ایرک ژو کا کہنا ہے کہ ’چین میں مقامی طور پر تیار کیے گئے زیادہ تر جدید ترین چینی ہتھیاروں کا ابھی تک جنگی تجربہ نہیں کیا گیا۔ پاکستان اپنے زیادہ تر ہتھیار چین سے خرید رہا ہے، اس لیے ان کا جنگ میں استعمال اور تجربہ چین کے ہتھیاروں کی برآمد کو بڑھانے کا ایک موقع ہے۔‘\nچین نے گذشتہ چار دہائیوں میں کوئی بڑی جنگ نہیں لڑی۔ لیکن اس دوران چین نے اپنی فوج کو مضبوط بنانے اور جدید ترین ہتھیار تیار کرنے میں کوئی کسر بھی نہیں چھوڑی۔\nچین نے اپنے تیار کردہ بہت سے ہتھیار پاکستان کو بھی فراہم کیے ہیں۔ سٹاک ہوم انٹرنیشنل پیس ریسرچ انسٹی ٹیوٹ (سپری) کے اعداد و شمار کے مطابق چین نے گذشتہ پانچ برسوں (2020-24) میں پاکستان کے درآمد شدہ ہتھیاروں کا 81 فیصد فراہم کیا ہے۔ (یعنی پاکستان نے اس دورانیے میں جتنے ہتھیار درآمد کیے ہیں ان میں سے 81 فیصد چین سے خریدے گئے ہیں)\nسپری کے مطابق پاکستان نے سنہ 2015 سے 2019 اور 2020 سے 2024 تک ہتھیاروں کی درآمد میں 61 فیصد اضافہ کیا ہے۔\nرپورٹ کے مطابق پاکستان نے چین سے جو ہتھیار حاصل کیے ہیں ان میں جدید لڑاکا طیارے، میزائل، ریڈار اور فضائی دفاعی نظام شامل ہیں۔ پاکستان میں مقامی طور پر تیار کیے جانے والے کچھ ہتھیاروں میں بھی چین کا کردار ہے، یہ یا تو چینی کمپنیوں نے تیار کیے ہیں یا پھر ان میں چینی ٹیکنالوجی استعمال کی گئی ہے۔\nاگر ہم انڈیا کی بات کریں تو انڈیا دنیا میں اسلحہ درآمد کرنے والا دوسرا بڑا ملک ہے۔ تاہم سپری کی رپورٹ کے مطابق سنہ 2015 سے 2019 تک اور 2020 سے 2024 کے درمیان اس کی ہتھیاروں کی درآمد میں 9.3 فیصد کی کمی ہوئی ہے۔\nپچھلے پانچ سالوں میں انڈیا نے سب سے زیادہ ہتھیار (36 فیصد) روس سے درآمد کیے ہیں، جو کہ سنہ 2015 سے 2019 کے درمیان (55 فیصد) اور 2010 سے 2014 کے درمیان کی گئی ہتھیاروں کی (72 فیصد) درآمدات کے مقابلے میں بہت کم ہے۔\nاسی طرح فرانسیسی ہتھیاروں کی برآمدات میں اب تک کا سب سے بڑا حصہ (یعنی 28 فیصد) انڈیا کو ملا ہے۔\nسیپری کے آرمز ٹرانسفر پروگرام کے سینیئر محقق سیمن ویزمین کہتے ہیں کہ ’ایشیا اور اوشیانا 2020 سے 2024 کے دوران ہتھیار درآمد کرنے والا دنیا کا سب سے بڑا خطہ رہا ہے، اور یہ 1990 کی دہائی کے اوائل سے تقریباً ہمیشہ ہی ہوتا آیا ہے۔'\nاُن کا کہنا تھا کہ ان خطوں میں ’زیادہ تر ہتھیاروں کی خریداری چین سے خطرے کے پیش نظر کی جاتی ہے۔‘\nپاکستان اور چین کے درمیان دفاعی تعاون سنہ 1965 کی پاکستان انڈیا جنگ کے بعد شروع ہوا تھا، جب امریکی ہتھیاروں پر پابندیوں نے پاکستان کو چین کی طرف دھکیل دیا تھا۔\nچین نے طویل مدتی عسکری و سفارتی تعلقات کی بنیاد رکھتے ہوئے پاکستان کو لڑاکا طیارے، ٹینک اور توپ خانہ فراہم کیا۔ یہ شراکت داری سرد جنگ کے بعد مزید وسیع ہو گئی، جب پاکستان نے امریکہ کی جگہ چین کو اپنے عسکری ہتھیاروں کا بنیادی سپلائر بنا لیا۔\nچین اور پاکستان نے سنہ 1963 میں اُس معاہدے پر دستخط کیے جس کے تحت سرحدی تنازعات کو حل کیا گیا اور سنہ 1966 میں چین کی جانب سے پاکستان کی عسکری مدد کا آغاز ہوا۔ اور آج پاکستان کے پاس بڑی تعداد میں چینی ہتھیار موجود ہیں، جن کی تفصیل درج ذیل ہے:\nلڑاکا طیارے:\nپاکستان چینی ساختہ جے 10 سی اور جے ایف 17 تھنڈر لڑاکا طیارے استعمال کرتا ہے۔ جے 10 سی لڑاکا طیارے کو چینی کمپنی چینگڈو ایئر کرافٹ کارپوریشن نے تیار کیا ہے جبکہ جے ایف 17 تھنڈر چین اور پاکستان نے مشترکہ طور پر تیار کیا ہے۔\nمیزائل:\n12 مئی کو انڈین فوج نے اپنی پریس کانفرنس میں ممکنہ طور پر پی ایل 15 میزائل کا ملبہ دکھایا تھا۔ انڈین فوج کا دعویٰ ہے کہ اس میزائل کو اپنے ہدف کو نشانہ بنانے سے پہلے ہی کامیابی سے مار گرایا گیا تھا۔\nپی ایل 15 ایک چینی ساختہ میزائل ہے۔ ایوی ایشن انڈسٹری کارپوریشن آف چائنا (اے وی آئی سی) کی طرف سے تیار کردہ پی ایل 15 ریڈار گائیڈڈ فضا سے فضا میں طویل فاصلے تک مار کرنے والا میزائل ہے۔ خیال رہے کہ 2022 میں جے 10 سی طیاروں کی پاکستانی فضائیہ میں شمولت کے موقع پر ایئر چیف ظہیر احمد بابر نے کہا تھا کہ یہ طیارے پی ایل 15 میزائلوں سے لیس ہیں۔  \nڈرونز:\nدفاعی شعبے میں اپنی ضروریات پوری کرنے کے لیے پاکستان نے چین اور ترکی سے جدید ٹیکنالوجی سے لیس ڈرونز خریدے ہیں۔ ان میں چین سے حاصل کردہ  ڈرونز شامل ہیں۔\nایئر ڈیفنس سسٹم:\nپاکستان کے پاس چینی ساختہ ایچ کیو نائن، ایل وائے 80 اور ایف این 6 جیسے فضائی دفاعی نظام موجود ہیں۔ ان میں سے ایچ کیو نائن کو پاکستان نے سنہ 2021 میں اپنے عسکری ہتھیاروں میں شامل کیا تھا۔ اس فضائی دفاعی نظام کو روس کے ایس 300 میزائل ڈیفنس سسٹم کے ہم پلہ سمجھا جاتا ہے۔\nاس کے علاوہ پاکستان چین کی مدد سے ہنگور کلاس کی آٹھ آبدوزیں بھی حاصل کر رہا ہے جن میں سے چار پاکستان میں ہی تیار کی جائیں گی۔ \nجبکہ الخالد پاکستانی فوج کا جدید ٹینک ہے جو چین اور یوکرین کی مدد سے پاکستان میں ہی بنایا جا رہا ہے۔\nیہ ایک نسبتاً ہلکا (46 ٹن وزنی) ٹینک ہے، اس کے مقابلے میں جرمن ساختہ ’لیپرڈ ٹو‘ اور امریکی ساختہ ’ایم ون ابرامز‘ ٹینکوں کا وزن 60 ٹن ہے۔\nاسے ابتدائی طور پر 1200 ہارس پاور اور 70 کلومیٹر فی گھنٹہ رفتار کی حد تک دوڑنے کی صلاحیت کے حامل یوکرین کے ’سکس ٹی ڈی ٹو ٹیکنس‘ میں استعمال ہونے والے ٹھنڈے مائع ڈیزل انجن کے ساتھ مقامی طورپر تیار کیا گیا۔\nماہرین کے مطابق حالیہ کشیدگی کے دوران پاکستان کی جانب سے چینی ہتھیاروں کے استعمال کی خبروں اور ان کے نتیجے میں انڈین فوج کو پہنچائے جانے والے نقصان کے دعوؤں نے ممکنہ طور پر عالمی منڈی میں بھی چینی ساختہ عسکری سازو سامان میں دلچسپی پیدا کی ہے۔\nمگر کیا انڈیا کے ساتھ حالیہ جھڑپ کے بعد پاکستان کا چینی ہتھیاروں پر انحصار مزید بڑھے گا؟\nماضی میں امریکی محکمہ دفاع اور وائٹ ہاؤس میں متعدد عہدوں پر فائز رہنے والے جونز ہوپکنز سکول آف ایڈوانسڈ انٹرنیشنل سٹدیز سے منسلک پروفیسر جوشوا ٹی وائٹ نے بی بی سی اُردو کے روحان احمد کو بتایا کہ ’امکان یہی ہے کہ انڈیا اور پاکستان کے درمیان حالیہ بحران پاکستان اور چین کے تعلقات کو مزید گہرا کرے گا اور پاکستان کا بطور ڈیفنس سپلائر چین پر انحصار بڑھے گا۔‘\nپروفیسر جوشوا چینی دفاعی ساز و سامان کا حوالہ دیتے ہوئے کہتے ہیں کہ ’ابتدائی اشارے یہی ملے ہیں کہ چینی ساختہ طیاروں اور ہوا سے ہوا میں مار کرنے والے میزائلوں نے انڈیا کے خلاف اچھی کارکردگی دکھائی ہے لیکن اِسی دوران چین کے ایچ کیو نائن ڈیفنس سسٹم کے مؤثر ہونے پر سوالات بھی اُٹھ رہے ہیں۔‘\nتاہم وہ کہتے ہیں کہ ’جب تک یہ معلوم نہیں ہوتا کہ بین الاقوامی سرحد کی دونوں اطراف عسکری ٹکراؤ کا کیا نتیجہ نکلا ہے تب تک کسی بھی قسم کے ہتھیار کے مؤثر یا غیر مؤثر ہونے کے حوالے سے کوئی بھی بات یقین سے نہیں کی جا سکتی۔‘\nانھوں نے مزید کہا کہ ’اس کے علاوہ کسی بھی دفاعی سسٹم کے موثر ہونے کا انحصار اس پر ہوتا ہے کہ اس کا استعمال کس طرح سے کیا جاتا ہے: کمانڈرز نے رولز آف انگیجمنٹ کیا بنائے ہیں اور ان کو استعمال کرنے والے اہلکاروں کو تربیت کیسے دی گئی ہیں۔‘\nاسی بارے میں بات کرتے ہوئے پاکستان کے سابق ایئر وائس مارشل اسد اکرام کہتے ہیں کہ یقیناً پاکستان اور چین کے درمیان دفاعی تعاون مزید بڑھے گا۔ وہ کہتے ہیں کہ اس کی ایک بڑی وجہ یہ ہے کہ ’پاکستان چینی وار فیئر سے مانوس ہو چکا ہے اور اس سے متعلق ہمیں زیادہ آگاہی اور تربیت بھی باآسانی دستیاب ہے۔‘\nسابق ایئر وائس مارشل کا کہنا ہے کہ ’جے 10 سی ہو یا جے ایف 17 تھنڈر یہ چینی ساختہ جہاز ہیں تو اُن میں چینی ساختہ ہتھیار یعنی میزائل وغیرہ ہی زیادہ بہتر طور پر کام کریں گے۔‘\nوہ کہتے ہیں کہ اگر موجودہ منظر نامے کو دیکھا جائے تو اس بات کا امکان ہے کہ پاکستان مستقبل میں چین کے ساتھ مل کر ان سسٹمز کو زیادہ جدید اور بہتر بنانے پر کام کر رہا ہو گا۔ ’یقیناً اس جھڑپ کے بعد دونوں ملکوں کی مسلح افواج اپنے اپنے ہتھیاروں اور سسٹمز، اُن کی خوبی و خامیوں کو دیکھ رہی ہوں گی۔ دونوں ممالک یہ بھی دیکھ رہے ہوں گے کہ مستقبل میں انھیں کیا نئے سسٹمز چاہییں، اور کس کو کیسے بہتر طریقے سے استعمال کیا جا سکتا ہے۔‘\nچینی ہتھیاروں کے مغربی ہتھیاروں کے مقابلے میں کم قیمت اور زیادہ مؤثر ہونے سے متعلق بات کرتے ہوئے ان کا کہنا تھا کہ جہاں چین کو اس تنازع میں یہ فائدہ پہنچا کہ اس کے ہتھیاروں کی کارکردگی سے متعلق بات ہو رہی ہیں وہیں یہ بھی اہم ہے کہ انھیں استعمال کون اور کیسے کر رہا تھا۔\nچینی ہتھیاروں میں جہاں پی ایل 15 میزائل کا چرچا رہا وہیں عالمی مبصرین نے چینی ساختہ فضائی دفاعی نظام ایچ کیو نائن کی کارکردگی پر بھی تبصرے کیے۔\nاُن کا کہنا تھا کہ پاکستان کے پاس چین کے ساتھ ساتھ امریکی اور دیگر ممالک کے ہتھیار بھی موجود ہیں اور مستقبل میں پاکستان یہ بھی دیکھ رہا ہو گا کہ اسے کہاں سے کیا حاصل کر کے اپنی دفاعی قوت کو بڑھانا ہے۔\nانڈین دفاعی تجزیہ کار راہل بیدی بالواسطہ طور پر اس تنازع کو چین اور مغربی ممالک کے درمیان تصادم کے طور پر بھی دیکھتے ہیں۔\nراہل بیدی کا کہنا ہےکہ ’اگرچہ پاکستان جنگ لڑ رہا تھا، یہ مغربی ممالک کے ہتھیاروں کے خلاف چین کے ہتھیاروں کو آزمانے کا وقت تھا۔ شاید یہ پہلا موقع ہے کہ جنگ کے دوران پی ایل 15 میزائل دیکھا گیا ہے۔ اس کے علاوہ چین کے لڑاکا طیاروں کو فرانسیسی ساختہ رافیل سے بھی مقابلہ کرنا پڑا۔‘",
        "published_date": "Sat, 17 May 2025 03:52:55 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvg589v187qo#2",
        "title": "سیٹلائٹ پر نظر آنے والا ’اسامہ بن لادن کا سایہ‘ اور کوریئر کی تلاش: نیٹ فلکس سیریز میں ایبٹ آباد آپریشن کی کہانی",
        "link": "https://www.bbc.com/urdu/articles/cvg589v187qo",
        "image_url": "https://ichef.bbci.co.uk/news/1024/branded_urdu/48d6/live/bbe05140-3253-11f0-8f4d-8b01a6224c0f.jpg",
        "article": "یہ سنہ 2011 کے ابتدا کی بات ہے۔ امریکی سرزمین پر سب سے بڑے حملوں میں سے ایک ’نائن الیون‘ کو گزرے تقریباً 10 سال ہو چکے تھے مگر اِس کی ذمہ داری قبول کرنے والے کالعدم گروہ القاعدہ کے بانی سربراہ اسامہ بن لادن اب تک امریکہ کی گرفت سے باہر تھے۔\nمگر پھر منظر نامہ بدلتا ہے اور دو مئی 2011 کے روز امریکہ کے صدر براک اوباما اور سیکریٹری خارجہ ہلری کلنٹن دیگر اعلیٰ امریکی عہدیداروں کے ہمراہ وائٹ ہاؤس کے اُس سٹیوئیشن روم میں موجود تھے جہاں پاکستان کے شہر ایبٹ آباد میں اسامہ بن لادن کے کمپاؤنڈ پر کیا جانے والا امریکی آپریشن دکھایا جا رہا تھا۔\nاور اب 14 مئی 2025 کو ریلیز ہونے والی نیٹ فلکس سیریز ’امریکن مین ہنٹ: اسامہ بن لادن‘ میں ان سوالوں کے جواب دینے کی کوشش کی گئی ہے کہ اسامہ بن لادن کو پکڑنے میں امریکہ کو قریب ایک دہائی کا عرصہ کیوں لگا اور اس دوران انسداد دہشتگردی کے ماہرین اور سی آئی اے کے اہلکاروں کو اس ضمن میں کِن مشکلات کا سامنا کرنا پڑا۔\nنیٹ فلکس سیریز میں دعویٰ کیا گیا ہے کہ امریکہ کے ’آپریشن نیپچون سپیئر‘ کو اس قدر خفیہ رکھا گیا تھا کہ صدر اوباما نے حکم دیا کہ اسامہ بن لادن کے کمپاؤنڈ کے بارے میں ’ہماری حکومت میں بھی کسی کو پتا نہیں چلنا چاہیے۔‘\n’امریکن مین ہنٹ: اسامہ بن لادن‘ تین قسطوں پر مشتمل سیریز ہے۔ اس کی پہلی قسط نائن الیون کے حملوں اور امریکی ردعمل کے بارے میں ہے۔ \nدوسری قسط میں اسامہ بن لادن کو پکڑنے کی غرض سے کی گئی امریکی کارروائیوں میں پے در پے ناکامیوں اور مایوسی کا تذکرہ کیا گیا جبکہ تیسری قسط ’آپریشن نیپچون سپیئر‘ کے بارے میں ہے جس میں بالآخر امریکہ اسامہ بن لادن کو پکڑنے میں کامیاب ہو جاتا ہے۔\nاس سیریز میں امریکہ کی سینٹرل انٹیلیجنس ایجنسی (سی آئی اے) کے سابق عہدیداران اور تجزیہ کار دعویٰ کرتے ہیں کہ افغانستان میں مداخلت کے فوراً بعد تورہ بورہ کی لڑائی اسامہ بن لادن کو پکڑنے کا ایک سنہری موقع تھا مگر اس میں ناکامی ہوئی تھی۔\nاس کے بعد بہت برسوں تک امریکی عوام اور حکام کے ذہنوں میں یہی سوال رہا کہ اسامہ بن لادن کہاں ہیں؟ سیریز میں سی آئی اے کی تجزیہ کار سنڈی سٹورر بتاتی ہیں کہ ’یہ تشویش تھی کہ اسامہ بن لادن اور القاعدہ کے دوسرے ارکان افغانستان چھوڑ کر کہیں بھی جا سکتے ہیں۔ وہ سرحد پار کر کے پاکستان، ایران جا سکتے ہیں یا پرواز لے کر کہیں بھی چھپ سکتے ہیں۔‘\nاس سریز میں سی آئی اے حکام بتاتے ہیں کہ اسامہ بن لادن کی تلاش 1996 سے جاری تھی مگر وہ کسی نہ کسی طرح امریکی کارروائیوں میں بچنے میں کامیاب رہتے تھے۔\nامریکی صدر کے ڈیلی انٹیلیجنس بریفر اور سی آئی اے کے سابق اہلکار مائیکل موریل سریز میں بتاتے ہیں کہ افغانستان سے نکلنے کے بعد القاعدہ چھپی نہیں بلکہ اس نے مزید حملوں کی منصوبہ بندی شروع کر دی تھی۔ امریکی حکام کو خدشہ تھا کہ عالمی سطح پر القاعدہ کے ٹھکانوں کے ذریعے نئے حملوں کے منصوبے بنائے جا رہے ہیں۔\nدوسری قسط میں بتایا جاتا ہے کہ امریکی کارروائیوں میں کیسے پاکستان سے اسامہ بن لادن کے ساتھیوں کو پکڑا گیا اور انھیں تفتیش کے لیے گوانتانامو بے کے حراستی مرکز میں منتقل کیا گیا۔\nسی آئی اے کے حکام بتاتے ہیں کہ راولپنڈی سے گرفتار ہونے والے خالد شیخ محمد سمیت دیگر کو تفتیش کے دوران جسمانی و نفسیاتی تشدد کا نشانہ بنایا گیا، جیسا 100 گھنٹے تک مسلسل سونے نہ دینا مگر اس کے باوجود بن لادن کے قریبی ساتھیوں نے اُن کے ٹھکانے کا نہیں بتایا۔\nدوسری طرف نائن الیون حملوں کی ہر برسی کے موقع پر امریکی حکام سے یہی سوال پوچھا جا رہا تھا کہ بن لادن کہاں ہیں اور انھیں اب تک کیوں نہیں پکڑا جا سکا؟\nسیریز میں بتایا گیا کہ کیسے القاعدہ کے حملوں میں سی آئی اے کے اپنے اہلکاروں اور کنٹریکٹرز کی اموات بھی ہوئیں۔\nسیریز میں دعویٰ کیا گیا ہے کہ امریکی انٹیلیجنس حکام کو اسامہ بن لادن کو پکڑنے کی حکمت عملی تبدیل کرنا پڑی تھی۔ انھوں نے اسامہ بن لادن کے ویڈیو پیغامات کا جائزہ لینا شروع کیا اور یہ کھوج لگائی کہ یہ ویڈیوز کیسے خفیہ طریقوں سے منظر عام پر لائی جاتی ہیں۔\nامریکی حکام اسامہ بن لادن کی ویڈیوز ایک جگہ سے دوسری جگہ منتقل کرنے والے کوریئرز کی تلاش میں تھے۔\nاسی سلسلے میں ’ابو احمد‘ کا نام سنہ 2002 میں سامنے آیا تھا۔ سابق سی آئی اے اہلکار مائیکل موریل دعویٰ کرتے ہیں کہ جب امریکی تحویل میں موجود خالد شیخ محمد سے ابو احمد کے بارے میں پوچھا گیا کہ انھوں نے بتایا کہ ’میں نے ابو احمد کے بارے میں سنا ہے لیکن وہ اب القاعدہ کے ساتھ کام نہیں کرتے۔‘\n’جب وہ اپنے سیل میں واپس گئے، جسے ہم نے بگ کیا ہوا تھا، تو انھوں نے تمام القاعدہ ارکان سے کہا کوئی بھی کوریئر کے بارے میں کچھ نہ بتائے۔۔۔ (خالد شیخ محمد) کو معلوم تھا کہ وہی ہمیں اسامہ بن لادن تک لے جا سکتے ہیں۔‘\nسیریز میں دعویٰ کیا گیا ہے کہ آٹھ سال تک امریکی انٹیلیجنس ادارے ابو احمد کو ڈھونڈ رہے تھے۔ سی آئی اے کے سابق ڈائریکٹر لیون پنیٹا سیریز میں بتاتے ہیں کہ سنہ 2010 میں ان کا فون پشاور میں ٹریک کیا گیا۔ ان کی ایک فون کال انٹسرسیپٹ کی گئی جس میں انھیں یہ کہتے سُنا گیا کہ وہ ’ابھی بھی وہی کام کر رہے ہیں۔‘\nسیریز میں بتایا گیا کہ ابو احمد کی تلاش امریکی حکام کو ایبٹ آباد کے کمپاؤنڈ تک لے گئی جس کے قریب ہی پاکستانی فوج کی کاکول اکیڈمی واقع تھی۔ اس بڑے گھر کی دیواریں 12 سے 18 فٹ اونچی تھیں اور اس گھر کو ابو احمد نے سنہ 2005 میں خریدا تھا۔ اس کی بالکونی بھی دیوار سے ڈھکی گئی تھی جس نے امریکی حکام کو شکوک و شبہات میں مبتلا کیا۔\nلیون پنیٹا کہتے ہیں کہ ’یہ واضح ہو گیا تھا کہ وہاں کوئی ہائی ویلیو شخصیت موجود ہے۔‘ وہ بتاتے ہیں کہ پاکستان میں موجود ڈاکٹر شکیل آفریدی کے ساتھ مل کر خاندان کے افراد کے خون کے نمونے حاصل کرنے کی بھی کوشش کی گئی تھی۔\nسیریز میں دعویٰ کیا گیا کہ امریکی انٹیلیجنس حکام نے سیٹلائٹ مناظر سے دیکھا کہ ایک معمر شخص کمپاؤنڈ میں چہل قدمی کرتا ہے۔ اس شخص کے سائے سے اُس کے قد کا اندازہ لگایا گیا، جو اتنا ہی بنتا تھا جتنا بن لادن کا قد تھا مگر لیون پنیٹا نے بتایا کہ گھر کی دیواریں اونچی ہونے کی وجہ سے چہل قدمی کرنے والے اُس شخص کے چہرے کی تصویر حاصل نہ کی جا سکی۔\nبراک اوباما کے حکم پر بن لادن کے کمپاؤنڈ پر ریڈ کے لیے امریکی نیوی سیل ٹیم سِکس کو ذمہ داری سونپی گئی جس نے کئی مہینوں تک اس کی تیاری کی۔\nاس آپریشن کے بارے میں اہم بات یہ تھی کہ نائب امریکی صدر جو بائیڈن، جو بعد میں امریکی صدر بھی بنے، کا خیال تھا کہ اس حوالے سے انٹیلیجنس کمزور ہے اور اس نوعیت کے آپریشن کا امریکہ، پاکستان تعلقات پر اثر پڑ سکتا ہے۔\nلیون پنیٹا بتاتے ہیں کہ ’ہمارے پاس 100 فیصد انٹیلیجنس نہیں تھی کہ اسامہ وہیں موجود ہیں۔‘\nوائٹ ہاؤس میں انسداد دہشتگردی کے سابق سربراہ جان برینن نے سیریز میں بتایا کہ ’صدر اوباما نے واضح کہا کہ ہم پاکستانیوں کو مطلع نہیں کریں گے‘ جبکہ لیون پنیٹا کو خدشہ تھا کہ اس آپریشن سے امریکہ کی پاکستان کے ساتھ جنگ شروع ہو سکتی ہے۔ \nخیال رہے کہ ایبٹ آباد آپریشن کے بعد پاکستانی دفتر خارجہ نے تصدیق کی تھی کہ امریکی فوج نے اس آپریشن کے لیے کوئی پاکستانی اڈہ استعمال نہیں کیا جبکہ امریکی ہیلی کاپٹر ’پہاڑی علاقے میں ریڈار پر بلائنڈ سپاٹس استعمال کرتے ہوئے پاکستانی فضائی حدود میں داخل ہوئے تھے۔‘\nدو مئی کو امریکی سیل ٹیم سِکس افغانستان میں جلال آباد کے امریکی اڈے سے ایبٹ آباد پہنچی تھی مگر دو میں سے ایک ہیلی کاپٹر کمپاؤنڈ کی دیوار سے ٹکرانے سے حادثے کا شکار ہوا تھا۔\nاس آپریشن کے دوران کمپاؤنڈ کی تیسری منزل پر بن لادن کو ہلاک کرنے والے امریکی اہلکار نے سیریز میں بتایا کہ بن لادن نے ’سرنڈر نہیں کیا تھا۔ وہ نہ صرف میرے بلکہ پوری ٹیم کے لیے خطرہ تھے۔ (میں نے فیصلہ کیا کہ) انھیں مرنا ہی تھا۔‘\nبن لادن کی لاش کو ایک ہیلی کاپٹر میں لے جایا گیا جبکہ حادثے کا شکار ہونے والے ہیلی کاپٹر کو دھماکہ خیز مواد کی مدد سے تباہ کر دیا گیا تھا۔\nلیون پنیٹا دعویٰ کرتے ہیں کہ صدر اوباما کو تشویش تھی کہ بن لادن کی لاش کا کیا کیا جائے۔ 'یہ فیصلہ کیا گیا کہ اس لاش کو بحر ہند میں ایئر کرافٹ کیریئر پر منتقل کیا جائے گا۔ انھیں مسلمانوں کی آخری رسومات کے بعد سمندر برد کر دیا جائے گا۔‘\nاس کی توجیح پیش کرتے ہوئے لیون پنیٹا بتاتے ہیں کہ ’تاکہ یہ لاش کسی ایسی جگہ موجود نہ ہو جو بعد میں مقبرہ بن جائے۔‘",
        "published_date": "Fri, 16 May 2025 13:52:05 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c8e6d1re524o#2",
        "title": "سندھ میں ’غیرت‘ کے نام پر میاں، بیوی اور دو بچوں کا قتل جس کی ’اطلاع مبینہ قاتلوں نے خود دی‘",
        "link": "https://www.bbc.com/urdu/articles/c8e6d1re524o",
        "image_url": "https://ichef.bbci.co.uk/news/1024/branded_urdu/a8bb/live/7b4d92b0-31ad-11f0-b8d8-65e5fbca1afb.jpg",
        "article": "انتباہ: اس رپورٹ میں موجود تفصیلات قارئین کے لیے تکلیف دہ اور صدمے کا باعث ہو سکتی ہیں\n12 مئی کو رات کا وقت تھا جب کچھ مقامی افراد پولیس اہلکاروں کے ہمراہ سندھ کے ضلع جامشورو کے علاقے ’خدا کی بستی‘ میں ایک مکان کے نیلے رنگ کے دروازے پر لگے تالے کو اینٹ اور ہتھوڑی کی مدد سے توڑنے کی کوشش کر رہے تھے۔\nتالے پر اینٹ اور ہتھوڑی کی چند ہی ضربیں لگانے کے بعد اسے توڑ کر وہ گھر کے اندر داخل ہونے میں کامیاب ہو گئے۔ دو منزلہ مکان میں داخل ہونے والے مقامی افراد اور پولیس کو گھر کے گراؤنڈ فلور پر ایک بچے کی لاش اور زمین پر پھیلا ہوا خون نظر آیا۔\nجب یہ لوگ سیڑھیاں چڑھ کر گھر کی بالائی منزل پر پہنچے تو وہاں موجود ایک کمرے کے دروازے کے نیچے سے بہہ کر باہر نکل آنے والا خون انھیں نظر آیا جو اب سوکھ چکا تھا۔\nاس کمرے کا دروازہ کھلنے پر علاقہ مکینوں اور پولیس اہلکاروں کو تین مزید لاشیں نظر آتی ہیں جو کہ ایک مرد، ایک عورت اور ایک چھوٹے بچے کی ہیں۔\nیہ سارے مناظر سوشل میڈیا پر وائرل ایک ویڈیو میں بھی دیکھے جا سکتے ہیں جو کہ سندھ کے شہر کوٹری کے ایک مقامی سیاسی و فلاحی کارکن امجد مستوئی نے بنائی ہے۔ اس ویڈیو میں جو دیگر مناظر بی بی سی نے دیکھے ہیں وہ اتنے ہولناک ہیں کہ انھیں یہاں بیان نہیں کیا جا سکتا۔\nمقامی پولیس کے مطابق اس گھر سے ملنے والی لاشوں کی شناخت 34 سالہ عمران، اُن کی 32 سالہ اہلیہ عالیہ بریرو اور اُن کے دو بیٹوں نو سالہ ذیشان اور چار سالہ محمد علی کے طور پر ہوئی۔\nضلع جامشورو کے سینیئر سپرنٹینڈنٹ آف پولیس (ایس ایس پی) ظفر صدیقی چھانگلہ نے بی بی سی کو بتایا کہ اِن چاروں افراد کو نام نہاد ’غیرت کے نام پر‘ قتل کیا گیا ہے۔\nپولیس کا کہنا ہے کہ یہ لاشیں 12 مئی کی رات کو کوٹری کے علاقے خدا کی بستی سے برآمد ہوئی تھیں تاہم ان تمام افراد کو لاشیں ملنے سے کچھ دن قبل قتل کیا گیا تھا۔\nپاکستان میں نام نہاد غیرت کے نام پر دہائیوں سے لوگوں کو قتل کیا جا رہا ہے۔ ہیومن رائٹس کمیشن آف پاکستان (ایچ آر سی پی) کے اعداد و شمار کے مطابق گذشتہ برس ملک بھر میں نام نہاد غیرت کے نام پر مجموعی طور پر 346 افراد قتل ہوئے تھے، جن میں سے بیشتر کا تعلق سندھ اور پنجاب سے تھا۔\nسندھ کے شہر کوٹری کے مقامی سیاسی و فلاحی کارکن امجد مستوئی سوشل میڈیا پر کافی متحرک رہتے ہیں۔ ان کے مطابق سوشل میڈیا پر وائرل ویڈیو بھی انھی کی جانب سے بنائی گئی ہے۔ \nبی بی سی سے بات کرتے ہوئے اُن کا کہنا تھا کہ ان سے کوئٹہ کے رہائشی ایک شخص نے رابطہ کیا اور اس مکان کا پتہ بتاتے ہوئے کہا کہ یہاں جا کر چیک کریں، وہاں کوئی واقعہ ہوا ہے۔\nامجد مستوئی کا دعویٰ ہے کہ اُن کا گھر اُس مکان سے ایک، ڈیڑھ کلومیٹر کے فاصلے پر واقع ہے۔\nوہ کہتے ہیں کہ ’میں نے مزید معلومات لے کر اس گھر کا پتہ حاصل کر لیا اور اس بات کی بھی تصدیق ہو گئی کہ عمران نامی ایک شخص اپنے خاندان کے ساتھ یہاں کرائے پر مقیم تھا۔‘\nامجد کے مطابق جب انھوں نے مکان مالک سے عمران اور اُن کے خاندان کے حوالے سے پوچھا تو معلوم ہوا کہ ان کے گھر پر گذشتہ دو، تین دنوں سے تالا لگا ہوا ہے۔ اہل علاقہ کے مطابق گھر پر تالا لگا دیکھ کر وہ سمجھے کہ شاید عمران اپنے خاندان سمیت کہیں گیا ہوا ہے۔\nامجد بتاتے ہیں جب وہ اس مکان کے قریب پہنچے تو ’مکان کے اطراف بہت بُو تھی۔ اسی لیے ہم نے پولیس کو اطلاع دی اور جب پولیس آئی تو ہم تالا توڑ کر گھر میں داخل ہوئے۔ اندر ہم نے جو دیکھا وہ آپ میری بنائی ہوئی ویڈیو میں بھی دیکھ سکتے ہیں۔‘\nمگر یہاں یہ سوال پیدا ہوتا ہے کہ کوئٹہ کا رہائشی وہ شخص کون ہے جس نے امجد مستوئی کو فون کال کر کے اس واقعے کی اطلاع دی۔\nبی بی سی اردو نے امجد مستوئی سے واقعے کی اطلاع دینے والے کوئٹہ کے رہائشی شخص کی تفصیلات حاصل کیں اور ان سے فون پر بات کی۔ انھوں نے بتایا کہ وہ دراصل مقتول عمران آری کے ماموں زاد بھائی ہیں۔\nانھوں نے مزید بتایا کہ بلوچستان سے تعلق رکھنے والے عمران اور عالیہ نے سنہ 2016 میں شادی کی تھی اور ’عمران کے سُسرال والے اس پسند کی شادی سے خوش نہیں تھے، اسی لیے یہ پورا خاندان بھاگ کر سندھ آ گیا تھا۔‘\nانھوں نے دعویٰ کیا کہ ’گذشتہ ماہ رمضان میں بھی ہم نے عمران اور اس کے سالوں کے درمیان خیر (صلح) کروا دی تھی۔‘\nیاد رہے کہ گذشتہ برس بھی عمران آری پر حملہ ہوا تھا اور کوٹری پولیس کے اسسٹنٹ سب انسپیکٹر (اے ایس آئی) نثار احمد نے تصدیق کی ہے کہ اس کی ایف آئی آر بھی عمران کی جانب سے اپنے سالوں (برادر نسبتی) کے خلاف درج کروائی گئی تھی۔\nعمران کے ماموں زاد بھائی کا دعویٰ ہے کہ 12 مئی کو انھیں عمران کی سسرال کے ایک شخص نے واٹس ایپ پر وائس نوٹ کیا اور کہا کہ ’ہم نے مسئلہ کر دیا ہے۔‘\nاُن کے مطابق وہ یہ سُن کر پریشان ہو گئے اور اطلاع دینے والے شخص سے تصدیق چاہی تو اس نے دعویٰ کیا کہ انھوں نے عمران، اُن کی اہلیہ اور دو بچوں کو قتل کر دیا گیا ہے۔\nمقتول عمران کے ماموں زاد بھائی کا کہنا تھا کہ ’چھوٹے بچوں کو بھی مار دیا گیا، یہ بہت ظلم ہوا ہے۔‘\nعمران اور ان کے اہلخانہ کے قتل کی ایف آئی آر کوٹری تھانے میں سرکار کی مدعیت میں درج کی گئی ہے۔\nسندھی زبان میں درج کی گئی ایف آئی آر میں مقتولہ عالیہ کے تین بھائیوں کو نامزد کیا گیا ہے اور قتل کی وجہ ’پسند کی شادی پر بھائیوں کی ناراضی‘ لکھی گئی ہے۔\nایف آئی آر کے مطابق عمران اور عالیہ کی شادی سنہ 2016 میں ہوئی تھی اور اس سے ’لڑکی کے بھائی خوش نہیں تھے۔‘\nایف آئی آر میں اس بات کی بھی تصدیق کی گئی ہے کہ مقتول عمران اور عالیہ کو دونوں بیٹوں کے ہمراہ تیز دھار آلے سے قتل کیا گیا ہے جبکہ قاتل ایک چھوٹی دو سالہ بیٹی کو اغوا کر کے لے گئے ہیں۔\nمقتول عمران کے ماموں زاد بھائی کے مطابق چاروں افراد کی تدفین کوٹری ہی کے علاقے خدا کی بستی میں کر دی گئی ہے اور اس موقع پر عمران کے کچھ رشتہ دار بھی وہاں موجود تھے۔\nیہ ایف آئی آر کوٹری تھانے کے اے ایس آئی نثار احمد کی مدعیت میں درج کی گئی ہے جن کا کہنا تھا کہ عمران کا خاندان مقتولین کی لاشیں تدفین کے لیے لے گیا تھا لیکن ان کی جانب سے ایف آئی آر درج کرنے میں تاخیر کی جا رہی تھی جس کے بعد پولیس نے اپنی ہی مدعیت میں 14 مئی کو یہ مقدمہ درج کیا۔\nضلع جامشورو کے ایس ایس پی ظفر صدیقی چھانگہ کہتے ہیں ہیں کہ انھوں نے قاتلوں کی گرفتاری کے لیے کارروائی شروع کر دی ہے اور جلد ہی حکومتی اجازت کے بعد سندھ پولیس کی ٹیم ملزمان کی گرفتاری کے لیے بلوچستان جائے گی جہاں بلوچستان کی پولیس سندھ پولیس کی مدد کو موجود ہو گی۔",
        "published_date": "Fri, 16 May 2025 05:57:26 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c8xgqvkvnl4o#2",
        "title": "’لاتعلقی کے بعد ثالثی‘: ’ڈیل میکر‘ ٹرمپ انڈیا اور پاکستان سے کیا چاہتے ہیں؟",
        "link": "https://www.bbc.com/urdu/articles/c8xgqvkvnl4o",
        "image_url": "https://ichef.bbci.co.uk/news/1024/branded_urdu/f4df/live/eb9d92b0-31a6-11f0-96c3-cf669419a2b0.jpg",
        "article": "سیاسی، سفارتی اور عسکری اعتبار سے جنوبی ایشیا کے دو اہم ممالک انڈیا اور پاکستان کے لیے گذشتہ تین ہفتے بہت ہنگامہ خیز رہے ہیں۔\n22 اپریل کو انڈیا کے زیرِ انتظام کشمیر کے علاقے پہلگام میں مسلح افراد کے حملے میں 26 سیاحوں کی ہلاکت، انڈیا کی جانب سے پاکستان اور اس کے زیرِ انتظام کشمیر میں فضائی حملے اور اس کے بعد دونوں ممالک کے درمیان چار روز تک جاری رہنے والی فضائی جھڑپوں اور گولہ باری نے خطے کو ایک خطرناک تنازع کے دہانے لا کھڑا کیا تھا۔\n10 مئی کی صبح تک دونوں ملک ایک دوسرے کی عسکری ایئر بیسز پر میزائل حملوں کے دعوے کر چکی تھے اور یہ تناؤ تیزی سے بڑھ رہا تھا۔ دونوں ملک ایک دوسرے کو بھاری نقصان پہنچانے اور حریف کے حملے ناکام بنانے کے دعوے بھی کر رہے تھے۔\nپھر اچانک 10 مئی کی دوپہر امریکی صدر ڈونلڈ ٹرمپ نے سوشل میڈیا پر بیان جاری کرتے ہوئے دونوں ممالک کے سیزفائر کا اعلان کیا۔\nانھوں نے سوشل میڈیا پر اعلان کیا کہ امریکی ثالثی میں انڈیا اور پاکستان چار دن کی شدید سرحدی جھڑپوں کے بعد ’مکمل اور فوری جنگ بندی‘ پر رضامند ہو گئے ہیں۔\nبعدازاں ایک اور پیغام میں انھوں نے کہا کہ ’میں آپ دونوں کے ساتھ مل کر کام کروں گا تاکہ کشمیر کے معاملے کا کوئی حل نکالا جا سکے۔‘ محض 15 دن روز قبل ہی انڈیا اور پاکستان کے درمیان بڑھتی کشیدگی کو ٹرمپ نے ’ان کا آپس کا معاملہ‘ قرار دیا تھا۔\nیاد رہے کہ 25 اپریل کو پہلگام حملے کے بعد جب پاکستان اور انڈیا کے درمیان تناؤ کی صورت اختیار کی تھی تو اس وقت امریکی صدر ڈونلڈ ٹرمپ نے انڈیا اور پاکستان کے درمیان کشیدگی کے حوالے سے اپنے ایک بیان میں کہا کہ دونوں ممالک ’تناؤ کو خود حل کر لیں گے۔‘\nاسی طرح امریکی وزیر خارجہ مارکو روبیو نے 30 اپریل کو پاکستان اور انڈیا سے رابطہ کرتے ہوئے ’پاکستانی حکام پر زور دیا کہ وہ اس سفاکانہ حملے کی تحقیقات میں تعاون کریں۔‘\nامریکہ کے نائب صدر جے ڈی وینس نے پہلے یکم مئی کو فاکس نیوز کو دیے گئے ایک انٹرویو میں کہا تھا کہ ’ہمیں امید ہے کہ انڈیا اس دہشت گرد حملے کا جواب اس طرح دے گا جس سے وسیع تر علاقائی تنازعہ پیدا نہ ہو۔‘\nجبکہ دونوں ممالک کے درمیان کشیدگی کے دوران نو مئی کو دیے انٹرویو میں ان کا کہنا تھا کہ امریکہ انڈیا اور پاکستان کے جاری تنازع میں مداخلت نہیں کرے گا کیونکہ ’بنیادی طور پر ہمارا اس سے کچھ لینا دینا نہیں۔ ہم انڈیا اور پاکستان کو یہ نہیں کہہ سکتے کہ اپنے ہتھیار ڈال دیں۔‘\nمگر پھر دس مئی کی دوپہر کو یکایک سب کچھ بدل گیا، پہلے امریکی صدر ٹرمپ نے دونوں ممالک کے درمیان ثالثی اور سیز فائر کروانے کا کریڈٹ لیا تو بعد میں انھوں نے پاکستان اور انڈیا سے تجارت کرنے کی بات کی۔ اپنے بیان میں انھوں نے مسئلہ کشمیر کے حل کا بھی ذکر کر ڈالا۔\nانڈیا میں سیاسی و سماجی حلقوں کی جانب سے امریکی صدر کے بیان کو انڈیا کے داخلی معاملات میں مداخلت قرار دیا گیا۔ مگر امریکی صدر ٹرمپ سعودی عرب میں ہوں، قطر کے دورے پر یا متحدہ عرب امارات میں، انھوں نے متعدد بار پاکستان اور انڈیا کے درمیان جنگ بندی کروانے کا کریڈٹ لیا۔\nپہلے 12 مئی کو وائٹ ہاؤس میں گفتگو کرتے ہوئے ٹرمپ نے کہا کہ ’سنیچر کو میری حکومت نے انڈیا اور پاکستان کے درمیان فوری اور مکمل سیز فائر کے لیے ثالثی کی۔ میرا خیال ہے کہ یہ ایک مستقل سیز فائر ہے۔ اس سے دو ایٹمی طاقتوں کے بیچ ایک خطرناک لڑائی کا خاتمہ ہوا۔‘\nٹرمپ نے کہا کہ انھوں نے تجارت اور ٹیرف کے ذریعے اس تنازع میں کلیدی کردار ادا کیا۔\nاور پھر 14 مئی کو سعودی عرب کے دورے پر بھی انھوں نے ایک بار پھر انڈیا اور پاکستان کے درمیان جنگ بندی کروانے پر بات کی۔ ان کا کہنا تھا کہ ’پاکستان اور انڈیا کے تعلقات میں بہتری آرہی ہے، ممکن ہے امریکہ ان ممالک کے لیڈروں کو ایک جگہ جمع کر لے۔‘\nصدر ٹرمپ نے کہا کہ ’دونوں ملکوں کی قیادت سے کہا کہ آئیں ڈیل کریں، کچھ تجارت کی جائے۔ نیوکلیئر میزائل نہ چلائیں، ان چیزوں کی تجارت کریں جو آپ بہت عمدہ بناتے ہیں۔‘\nجبکہ برطانوی خبر رساں ادارے روئٹر کے مطابق 15 مئی کو بھی دوحہ میں ٹرمپ نے امریکی فوجیوں سے ایک عسکری اڈے پر بات کرتے ہوئے کہا کہ پاکستان اور انڈیا کے درمیان لڑائی ختم ہو گئی ہے، دونوں ممالک پر زور دیا کہ وہ جنگ کے بجائے تجارت پر توجہ دیں جس پر دونوں ممالک خوش ہیں۔\nاس اچانک بدلتی صورتحال اور امریکہ کی جانب سے انڈیا اور پاکستان کے تنازعے میں لاتعلقی سے تجارت اور ایک ساتھ میز پر بٹھانے تک کے بیانات کو دنیا بھر کے سیاسی و سفارتی حلقوں میں بہت قریب سے دیکھا جا رہا ہے۔\nامریکی صدر دو روایتی حریفوں کو ایک ممکنہ ایٹمی تنازعے سے تجارت کے معاملات پر بات کرنے تک لانے سے کیا حاصل کرنا چاہتے ہیں۔\nہم نے اس تحریر میں مختلف مبصرین اور تجزیہ کاروں سے یہ جاننے کی کوشش کی ہے کہ ٹرمپ کے بیانات کتنے اہم ہیں اور امریکی صدر پاکستان اور انڈیا سے کیا چاہتے ہیں؟\nواشنگٹن میں مقیم تجزیہ کار مائیکل گوگلمین اس بارے میں بی بی سی اردو سے بات کرتے ہوئے کہتے ہیں کہ ٹرمپ کی جانب سے انڈیا اور پاکستان کے معاملات پر دیا جانے والا ہر بیان اہم ہے کیونکہ وہ امریکی صدر ہیں۔\nتاہم گوگلمین یہ بھی کہتے ہیں کہ ’صدر ٹرمپ کے تبصروں کے بیانات کو بڑھا چڑھا کر دیکھنا بھی درست نہیں ہوگا کیونکہ یہ بظاہر باقاعدہ پالیسی کا حصہ نہیں لگتے۔‘\nمائیکل کوگلمین مزید کہتے ہیں کہ ٹرمپ خود کو ’ڈیل میکر‘ گردانتے ہیں اور اسی لیے پاکستان انڈیا کے درمیان تناؤ کو کم کرنے میں دلچسپی لے رہے ہیں۔\n’پاکستان اور انڈیا کے درمیان تعلقات کی بہتری امریکہ کا کوئی نیا مقصد نہیں ہے۔ واشنگٹن ہمیشہ سے اصولی طور پر نئی دہلی اور اسلام آباد کے درمیان بہتر تعلقات کا خواہاں رہا ہے۔‘\nتاہم مائیکل کوگلمین کے مطابق ’فریقین اس وقت تک بات چیت تک اتفاق نہیں کریں گے جب تک توجہ دوسرے فریق کے زیرِ انتظام کشمیر پر مرکوز ہو اور اسی سبب بات چیت شروع کرنا ایک مسئلہ ہوگا۔‘\nوہ کہتے ہیں کہ ’یہاں شاید دیگر معاملات پر بات چیت کی گنجائش ہو لیکن موجودہ سفارتی ماحول کو دیکھ کر ایسا نہیں لگتا کہ ایسا ممکن ہے۔‘\nسٹمسن سینٹر سے منسلک ریسرچ تجزیہ کار زیبا فضلی نے بی بی سی اردو کو بتایا کہ امریکی صدر ڈونلڈ ٹرمپ کو اپنی ’ڈیل میکنگ (بات چیت کے ذریعے معاملات حل کرنے کی) صلاحیتوں پر بہت ناز ہے اور وہ خارجہ پالیسی اور تنازعات کے حل کے لیے اپنی اسی سوچ کو آگے رکھتے ہیں۔‘\nپاکستان اور انڈیا کے ساتھ تجارت سے متعلق سعودی عرب میں ٹرمپ کی جانب سے کیے گئے تبصرے پر زیبا فضلی کا کہنا تھا کہ ’ایسے تبصرے انڈیا اور پاکستان کو مذاکرات کی میز پر لانے کی کوشش ضرور ہیں لیکن یہ دیکھنا ہوگا کہ موجودہ معاشی ماحول میں امریکہ اور پاکستان اور امریکہ اور انڈیا کے درمیان تجارت کتنی بڑھتی ہے اور کن مصنوعات پر بات چیت ہوتی ہے۔‘\nجب ان سے پوچھا گیا کہ امریکی صدر پاکستان اور انڈیا سے کیا چاہتے ہیں تو زیبا فضلی کا کہنا تھا کہ ’کچھ دن قبل صدر ٹرمپ نے کہا تھا کہ پاکستان اور انڈیا کے درمیان تنازع میں لاکھوں لوگ مر سکتے تھے، اس سے یہی اندازہ لگایا جا سکتا ہے کہ امریکی صدر دونوں ممالک کے درمیان کسی جوہری جنگ کو لے کر خدشات کا شکار تھے۔‘\n’انڈیا اور امریکہ کے تعلقات گذشتہ کئی برسوں سے قریب ہوتے ہوئے نظر آ رہے ہیں اور ٹرمپ کی پہلی انتظامیہ میں دونوں ممالک کے درمیان سکیورٹی تعاون اور تجارت بڑھی تھی۔ امریکہ انڈیا کے لیے ان اقدامات کو ضروری سمجھتا ہے تاکہ خطے میں چین کے اثر و رسوخ کا مقابلہ کیا جا سکے۔‘\nزیبا فضلی مزید کہتی ہیں کہ ’چین کا مقابلہ کرنے کے لیے ضروری ہے کہ انڈیا پاکستان کے ساتھ کسی تنازع کا شکار نہیں ہو۔‘\nسٹمسن سینٹر کی ریسرچ اینلسٹ کے مطابق افغانستان سے فوج کے انخلا کے بعد پاکستان اور امریکہ کے تعلقات اتار چڑھاؤ کا شکار رہے ہیں۔\n’انڈیا اور پاکستان کے درمیان جاری بحران میں ثالثی سے متعلق تبصروں کو دیکھ کر لگ رہا ہے کہ امریکہ پاکستان میں اب بھی دلچسپی رکھتا ہے کیونکہ ثالثی کی پیشکش سے خطے میں یہی تاثر بن رہا ہے کہ ثالثی کی پیشکش انڈیا سے زیادہ پاکستان کے کشمیر سے متعلق تاریخی موقف کے قریب ہے۔‘\nزیبا فضلی مزید کہتی ہیں کہ ’ٹرمپ کی اس پیشکش کے سبب انڈیا کی پالیسی اسٹیبلشمنٹ میں اس طبقے کے خدشات میں مزید سختی آئے گی جو امریکہ اور انڈیا کی شراکت داری اور انڈیا کے امریکہ پر انحصار کو شک کی نگاہ سے دیکھتے رہے ہیں۔‘\nبروکنگز انسٹی ٹیوٹ کی مدیحہ افضل نے اس بارے میں تبصرہ کرتے ہوئے کہا کہ ’میرے خیال میں صدر ٹرمپ کے بیانات انڈیا اور پاکستان کے درمیان جنگ بندی کا کریڈٹ لینے اور عمومی طور پر امن معاہدہ کرنے کی خواہش کی عکاسی کرتے ہیں۔‘\nوہ کہتی ہیں کہ ’صدر ٹرمپ نے اپنے پہلے دور صدارت میں بھی کشمیر تنازع کو حل کرنے کی بات کی تھی جس کی انڈیا نے حمایت نہیں کی تھی۔ جنگ بندی کا کریڈٹ لیتے ہوئے، ٹرمپ نے انڈین اور پاکستانی دونوں رہنماؤں کی تعریف کی ہے، اور دونوں ممالک کے بارے میں برابری کی بنیاد پر بات کی ہے، جس نے انڈیا کو ناراض کیا ہے اور پاکستان کو خوش۔‘\nوہ کہتی ہیں کہ ’یہ اس لیے اہم ہے کہ حالیہ برسوں میں امریکہ انڈیا تعلقات پاکستان امریکہ تعلقات کے مقابلے میں کہیں زیادہ مضبوط ہوئے ہیں۔‘\nجبکہ بین الاقوامی امور کی ماہر سواستی راؤ نے بی بی سی ہندی سے بات کرتے ہوئے اس بارے میں کہا ہے کہ ’صدر ٹرمپ ہمیشہ ڈیل کرنے کی جلدی میں ہوتے ہیں، اس لیے ان کی خارجہ پالیسی کنفیوژن سے بھری ہوئی ہے۔‘\nوہ کہتی ہیں کہ ’ٹرمپ کو تاریخ کی بہت کم سمجھ ہے۔ روس یوکرین جنگ، ایران ڈیل، مشرق وسطیٰ کی صورتحال سے لے کر انڈیا پاکستان تنازع تک، وہ سودے کر کے کریڈٹ لینے کی دوڑ میں ہیں۔ وہ نوبل انعام حاصل کرنا چاہتے ہیں۔‘\nپاک انڈیا تنازع پر ٹرمپ کے رویے پر تنقید کرتے ہوئے سواستی راؤ کا کہنا ہے کہ ’صرف امریکہ ہی نہیں، بلکہ سعودی عرب، ایران اور متحدہ عرب امارات جیسے ممالک پس پردہ ثالثی کی کوشش کر رہے تھے، لیکن اس معاملے میں ٹرمپ نے سفارتی لکیر کو عبور کیا ہے جسے عبور نہیں کرنا چاہیے تھا۔ اس سے اتحادیوں کے درمیان اعتماد کم ہوتا ہے۔‘\nوہ کہتی ہیں کہ ’اچانک ٹرمپ نے یوکرین کو دی جانے والی امداد کو کچھ دنوں کے لیے روک دیا۔ اس سے یورپی ممالک کو دھچکا لگا۔ نتیجہ یہ ہوا کہ ان ممالک نے اپنی فوجیں مضبوط کرنا شروع کر دیں۔‘\nوہ مزید کہتی ہیں کہ ’صدر ٹرمپ نے توازن میں بگاڑ پیدا کیا ہے۔ آپ یقین سے نہیں کہہ سکتے کہ وہ دوستوں اور دشمنوں کو کیا کہیں گے۔‘\nدوسری طرف ’دی امیج انڈیا انسٹی ٹیوٹ‘ کے صدر رابیندرا سچدیو یہ نہیں مانتے کہ ٹرمپ کی خارجہ پالیسی کنفیوژن سے بھری ہوئی ہے۔\nوہ کہتے ہیں کہ ’ٹرمپ سے پہلے امریکہ کا تجارتی ٹیرف کا حجم اوسطاً 2.5 فیصد کے قریب تھا۔ جب کہ انڈیا کا 12 فیصد، چین اور یورپی یونین کا آٹھ فیصد کے قریب تھا۔ انھوں نے اسے 2.5 فیصد سے بڑھا کر 10 فیصد کر دیا۔ لوگوں کا خیال ہے کہ وہ ٹیرف پر لچک دکھاتے ہیں لیکن یہ امریکہ کے فائدے میں ہے۔‘\nسچدیو کا مزید کہنا ہے کہ ’یوکرین کی فوجی امداد روکنے کی دھمکیاں دی گئیں، بہت ہنگامہ ہوا اور آخر دیکھیں کیا ہوا، ٹرمپ نے یوکرین کے ساتھ بہت بڑا معدنیات کا سودا کیا ہے۔ یہ بتاتا ہے کہ ان تمام باتوں کے درمیان وہ امریکہ کے لیے کس طرح کام کر رہے ہیں۔‘\nرابیندرا سچدیو کا ماننا ہے کہ ’ہمیں ٹرمپ کی طرف سے استعمال کی جانے والی زبان پر نہیں جانا چاہیے۔ ہمیں امریکہ اور ٹرمپ کو دیکھنے کے لیے اپنی عینک بدلنے کی ضرورت ہے۔ ٹرمپ امریکہ کے صدر کی طاقت کی نئی تعریف کر رہے ہیں اور انھیں اس بات کی کوئی پرواہ نہیں ہے کہ دوسرے کیا سوچتے ہیں، کیونکہ وہ جانتے ہیں کہ امریکہ ایک سپر پاور ہے۔‘",
        "published_date": "Fri, 16 May 2025 02:51:13 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c057ld9qvjpo#4",
        "title": "العيالہ: متحدہ عرب امارات میں ٹرمپ کی آمد پر بال لہراتی لڑکیوں کا رقص تنقید کی زد میں کیوں؟",
        "link": "https://www.bbc.com/urdu/articles/c057ld9qvjpo",
        "image_url": "https://ichef.bbci.co.uk/news/1024/branded_urdu/866a/live/6783bf60-3208-11f0-a09c-0170131e25f7.jpg",
        "article": "امریکی صدر ڈونلڈ ٹرمپ کے دورۂ مشرقِ وسطیٰ کے دوران جہاں ان کی جانب سے کیے گئے تاریخی معاہدے خبروں کی ذینت بن رہے ہیں وہیں اس دوران ان کے شاہانہ استقبال پر بھی بات ہو رہی ہے۔\nسعودی عرب سے شروع ہونے والے ان کے دورے میں پہلے ان کا سفید عربی گھوڑوں سے استقبال کیا گیا اور مقبول جامنی قالین بچھایا گیا۔ قطر آمد پر گھوڑوں کے ساتھ ساتھ اونٹوں کا اضافہ بھی کیا گیا اور محل لے جانے والے ان کے قافلے میں سائبر ٹرکس بھی موجود تھے۔\nتاہم جب وہ متحدہ عرب امارات پہنچے تو وہاں ان کے استقبال کے لیے موجود سفید کپڑوں میں ملبوس مقامی لڑکیوں نے ایک مخصوص رقص کیا جو اکثر افراد نے اس سے پہلے نہیں دیکھ رکھا تھا۔ \nاس رقص کے دوران وہ اپنی لمبی زلفیں لہرا رہی ہیں اور اس دوران ٹرمپ ان کے بیچ سے ہو کر گزرتے ہیں۔ \nسوشل میڈیا پر جن صارفین نے یہ رقص پہلے کبھی نہیں دیکھا تھا، وہ یہ سوال پوچھتے دکھائی دیے کہ یہ آخر ہے کیا، تاہم پاکستان میں اس حوالے سے یہ تنقید سامنے آئی کہ ایک کسی اسلامی ملک میں اس طرح کی پرفارمنس کیوں دی جا رہی ہے۔\nہم نے اس پرفارمنس کے بارے میں یونیسکو کی ویب سائٹ کے علاوہ، متحدہ عرب امارات کے محکمہ ثقافت و سیاحت سے بھی معلومات حاصل کی ہیں۔\nدراصل العیالہ شمال مغربی عمان اور پورے متحدہ عرب امارات میں پیش کی جانے والی ایک مقبول ثقافتی پرفارمنس ہے۔ العیالہ میں گنگنانے، دف بجانے کے علاوہ رقص بھی شامل ہوتا ہے اور اس میں جنگ کا منظر دکھانے کی کوشش کی جاتی ہے۔\nیہ روایت عرب بدو قبائل کی ہے جو ایسا جنگ کے لیے اپنی تیاری یا کسی خوشی کے موقع پر کرتے تھے۔\nتقریباً بیس آدمیوں پر مشتمل دو قطاریں ایک دوسرے کے آمنے سامنے ہوتی ہیں اور ان کے پاس بانس کی پتلی سوٹیاں ہوتی ہیں جو نیزوں یا تلواروں کے متبادل کے طور پر پکڑی جاتی ہیں۔\nقطاروں کے درمیان موسیقار بڑے اور چھوٹے ڈھول، دف اور پیتل کی تھالیاں بجاتے ہیں۔ مردوں کی قطاریں اپنے سروں اور سوٹیوں کو دف کی تال کے ساتھ ہم آہنگی سے ہلاتے ہیں اور ساتھ ہی گیت بھی گاتے ہیں، جبکہ دوسرے فنکار تلواریں یا بندوقیں تھامے قطاروں کے گرد گھومتے ہیں، جنھیں وہ کبھی کبھار آسمان کی طرف پھینکتے اور پکڑتے ہیں۔\nمتحدہ عرب امارات میں، روایتی لباس پہنے لڑکیاں اپنے لمبے بالوں کو ایک طرف سے دوسری طرف اچھالتی ہیں۔ اس مخصوص رقص کو 'النشاعت' کہا جاتا ہے جبکہ اس کی جدید طرز میں اسے خلیجی رقص بھی کہا جاتا ہے۔\nبدو تہذیب میں یہ ان خواتین کی جانب سے مردوں کی جانب سے تحفظ فراہم کرنے کے عوض اعتماد کے اظہار کا طریقہ ہوتا ہے۔\nالعیالہ سلطنت عمان اور متحدہ عرب امارات دونوں میں شادیوں اور دیگر تہواروں کے موقعوں پر پرفارم کیا جاتا ہے۔ اسے پرفارم کرنے والے مختلف قومیتوں اور عمر کے لوگ ہوتے ہیں۔ سرکردہ پرفارمر کو یہ مقام وراثت میں ملتا ہے اور اس کے ذمے باقی پرفارمرز کی ٹریننگ کرنا ہوتا ہے۔ العیالہ پرفارم کرنے کے لیے عمر، جنس یا سماجی کلاس کی کوئی قید نہیں ہے۔\nخلیجی ممالک کے دوروں کے دوران ٹرمپ کو ملنے والے شاہانہ استقبال پر اس دوران تنقید بھی ہو رہی ہے۔\nتاہم متحدہ عرب امارات میں ہونے والے استقبال پر تنقید کی وجوہات مختلف ہیں۔ صارف اشوک سوائن نامی نے لکھا کہ ’خلیجی ممالک ٹرمپ کو خوش کرنے کے لیے سب کچھ کر رہے ہیں۔ جب مغربی حکومتوں کی خواتین رہنما ان ملکوں کا دورہ کرتی ہیں تو انھیں سر پر دوپٹہ کرنا پڑتا ہے، اب متحدہ عرب امارات کی خواتین ایک مغربی رہنما کے لیے سر ڈھکے بغیر رقص کر رہی ہیں۔‘\nچیلسی ہارٹ نامی صارف نے لکھا کہ ’ایک وقت تھا جب یہ رقص نجی محفلوں میں ہوتا تھا تاہم اب اسے متحدہ عرب امارات کی جانب سے اپنی ثقافت دنیا بھر میں اجاگر کرنے کے لیے اسے عام کیا جا رہا ہے۔‘\nایک صارف میاں عمر نے کہا کہ ’ایک اسلامی ملک میں یہ ہونا بدقسمتی ہے۔‘ ایک صارف نے انھیں جواب دیتے ہوئے لکھا کہ ’آپ بہت کم علم ہیں اور نہیں جانتے کہ یہ تقریب پرانے دور کی روایت ہے جو عربی ثقافت کے بارے میں ہے۔‘\nایک اور صارف نے لکھا کہ ’جب میں عرب ملک میں کام کر رہی تھی تو وہاں مجھے کسی نے بتایا کہ عربی صرف ایک مضبوط رہنما کی عزت کرتے ہیں۔‘",
        "published_date": "Fri, 16 May 2025 07:01:57 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c753wxx72n9o#4",
        "title": "نڈھال بدن، ہاتھوں پر چھالے اور خوراک کی قلت: غزہ کے ہسپتال میں لاغر اور خوفزدہ بچوں کی کہانی",
        "link": "https://www.bbc.com/urdu/articles/c753wxx72n9o",
        "image_url": "https://ichef.bbci.co.uk/news/1024/branded_urdu/c64d/live/0581be00-3093-11f0-8519-3b5a01ebe413.png",
        "article": "انتباہ: اس رپورٹ میں موجود تصاویر تکلیف دہ ہو سکتی ہیں۔\nجنگ کی بربریت بڑھتی جا رہی ہے۔ ہلاک ہونے والے، ہلاک ہونے والوں کے ٹکڑے، مرنے والے، فاقہ کرنے والے۔۔۔ یہ وہ مناظر ہیں جو غزہ کی پٹی میں میرے ساتھیوں کو دن بدن بڑی تعداد میں دیکھنے کو مل رہے ہیں۔\nایسے میں اپنی نظر ہٹانے کا خیال قوی ہوتا ہے لیکن بی بی سی کے لیے کام کرنے والے کیمرہ مین اپنا منھ نہیں موڑ سکتے اور منگل کے دن خود ان میں سے ایک اس جنگ کا نشانہ بن گیا۔ غزہ کی پٹی میں کام کرنے والے ہمارے ساتھیوں کی حفاظت کی وجہ سے ہم ان کے نام ظاہر نہیں کر سکتے۔\nہمارے کیمرہ مین زیادہ زخمی نہیں ہوئے لیکن ایسا صرف قسمت کی وجہ سے ہوا۔ خان یونس میں یورپی ہسپتال کی پارکنگ پر اسرائیلی بمباری میں درجنوں افراد ہلاک اور زخمی ہوئے تھے۔\nاسرائیل نے دعویٰ کیا ہے کہ ہسپتال کے نیچے موجود ایک کمانڈ اور کنٹرول مرکز میں حماس کے رہنما چھپے ہوئے تھے جہاں ہدف کو نشانہ بنایا گیا۔ اسرائیلی فوج نے حماس پر الزام لگایا کہ انھوں نے ہسپتال کے گرد موجود عام شہری آبادی کو خطرے میں ڈالا تاہم حماس نے اس کی تردید کی ہے۔\nحملے سے قبل وہ خاندان جن کے بیمار بچوں کو غزہ کی پٹی سے نکالا جانا تھا ہسپتال میں اکھٹے ہو رہے تھے۔ وہاں ایسے خاندان بھی موجود تھے جن کے بچوں کو بیرون ملک علاج کے بعد واپس لایا جا رہا تھا۔\nایسے ہی ایک بچے کے والد ہمارے بی بی سی کے ساتھی کے ساتھ موجود تھے اور حملے میں زخمی ہو گئے۔ اب انھیں ہسپتال سے صحتیابی کے بعد روانہ کیا جا چکا ہے۔\nحالیہ دنوں میں میرے ساتھی کی توجہ غزہ کی پٹی میں موجود وہ بچے رہے جنھیں غذائیت کی کمی کا سامنا ہے۔ دھماکے سے کچھ ہی دیر پہلے میں نے انھیں ایک کہانی پر انتہائی حساس طریقے سے کام کرنے کے لیے شکریہ کا پیغام بھجوایا تھا۔ \nیہ کہانی سوار آشور کی تھی۔۔۔\nمیرے پیغام کے جواب میں انھوں نے لکھا کہ ’سوار کی کہانی نے ہم سب میں کچھ توڑ کر رکھ دیا اور یہ میرے لیے اب تک کا سب سے تکلیف دہ کام تھا لیکن میں جانتا تھا کہ اس کا چہرہ، اس کا نام اور اس کی کہانی سنائی جانی چاہیے۔‘\nسوار آشور پانچ ماہ کی ہیں جو بہت کمزور ہو چکی ہیں۔ ان کی بڑی اور بھوری آنکھیں ان کے دبلے پتلے نڈھال بدن پر حاوی ہوتی جا رہی ہیں جو ہر وقت اپنی والدہ کا پیچھا کرتی ہیں۔\nمنگل کے دن ان کی والدہ نجویٰ نے جنوبی غزہ میں نصر ہسپتال سے ایک ویڈیو پیغام بھجوایا جس میں انھوں نے کہا کہ ’میں چاہتی ہوں کہ اسے وہ علاج میسر ہو جس کی اسے ضرورت ہے، وہ صحتیاب ہو اور اور پہلے جیسی ہو جائے، باقی بچوں کی طرح کھیلے، بڑی ہو۔ وہ میری پہلی اولاد ہے اور میرا دل اس کے لیے ٹوٹا جا رہا ہے۔‘\nگزشتہ چند دن کے دوران سوار کی جلد میں انفیکشن ہو گیا۔ اس کے ہاتھوں پر چھالے بن چکے ہیں۔ اس کا پیٹ اور آنتیں بھی شدید متاثر ہیں۔ اس وقت کوشش کی جا رہی ہے کہ اسے غذائیت ملتی رہے۔ اسرائیلی پابندیوں کی وجہ سے پیدا ہونے والی صورت حال میں اس کا جسمانی دفاعی نظام ہی بھرپور طریقے سے اس کے لیے لڑ رہا ہے۔\nاس کے رونے کی آواز بھی مدھم ہوتی جا رہی ہے لیکن اس میں ایک ایسی زندگی کی آواز آتی ہے جو خود کو بچانے کی کوشش کر رہی ہے۔ مختلف امراض کی وجہ سے وہ صرف ایک مخصوص فارمولا دودھ ہی پی سکتی ہے۔\nمنگل کے دن ہی ایک اچھی خبر ملی۔ قریبی اردن کے فیلڈ ہسپتال کو محدود تعداد میں یہ دودھ مل گیا۔ یہ بہت تھوڑا تھا لیکن انتظامیہ اور بھجوانے کا ارادہ رکھتی ہے۔ آنے والے دنوں میں بہت سے بیمار بچوں کو متحدہ عرب امارات اور اردن لانے کا منصوبہ بنایا جا رہا ہے۔\nعمان میں پہلے ہی غزہ کی پٹی کے بہت سے خاندان ہیں جن کے بچوں کی بیماری یا زخموں کا علاج ہو رہا ہے۔ ان کو غزہ سے باہر نکالنے کے لیے اسرائیلی حکام سے رابطہ کرنا پڑتا ہے جو بچوں کے والدین کے بارے میں جانچ پڑتال کرتے ہیں۔\nجنوری میں ہم نے عبدالرحمان اور ان کی والدہ عصمیٰ کے بارے میں رپورٹ کیا تھا۔ اسرائیلی بمباری میں عبدالرحمان کی ٹانگ ضائع ہو گئی تھی۔ چار ماہ سے وہ ایک ایسی جگہ پر موجود ہیں جو محفوظ بھی ہے اور جہاں خوراک بھی میسر ہے۔\nمنگل کے دن جب ہماری ان سے ملاقات ہوئی تو عصمیٰ نے غزہ میں اپنے بچوں اور والدہ سے بات کی۔ نجویٰ، جو عصمی کی والدہ ہیں، نے کہا کہ ’ہر طرف راکٹ ہیں، ہمارے سر کے اوپر سے گولیاں چلتی ہیں، کھانا اور زندگی بہت برے ہیں۔ آٹا نہیں، قیمتیں بہت بڑھ چکی ہیں۔‘\nعصمیٰ کے بچوں نے ان کو دیکھ کر ہاتھ ہلائے اور بوسے دیے۔ بعد میں عصمیٰ نے کہا کہ ’میں کیا کہوں، میں اپنی ماں کی شکر گزار ہوں جو میرے لیے یہ سب کر رہی ہیں۔ میں چاہتی ہوں کہ واپس جاؤں تو سب ٹھیک ہوں۔‘\nصرف ایک ماں کی نظر سے، جو اپنے خوفزدہ اور بھوکے بچوں کو جنگ میں پھنسے ہوئے دیکھ رہی ہے اور خود ایک محفوظ مقام پر موجود ہے، یہ تصور کرنا ممکن ہو سکتا ہے کہ ایسا ہر شخص غزہ واپس کیوں جانا چاہے گا۔\nایلس ڈویارڈ، سوحی کنوار اور نک ملارڈ کی اضافی رپورٹنگ کے ساتھ",
        "published_date": "Wed, 14 May 2025 11:52:37 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c3d4vn83rdvo#4",
        "title": "کیا اسرائیل بین الاقوامی قانون کو نظر انداز کر کے غزہ پر ’قبضہ‘ کر سکتا ہے؟ پانچ اہم سوالوں کے جواب",
        "link": "https://www.bbc.com/urdu/articles/c3d4vn83rdvo",
        "image_url": "https://ichef.bbci.co.uk/news/1024/branded_urdu/187a/live/c90846c0-2a92-11f0-8862-3f4d9744ab2d.jpg",
        "article": "اسرائیلی حکومت کی جانب سے غزہ میں اپنی فوجی کارروائی کو وسعت دینے اور مزید علاقوں پر قبضہ کرنے کے منصوبے پر کئی سوالات اٹھائے جا رہے ہیں۔ \nاس حوالے سے اپنے ایک بیان میں اسرائیلی وزیر اعظم بنیامن نتن یاہو نے کہا ہے کہ اسرائیلی سکیورٹی کابینہ نے حماس کو تباہ کرنے اور باقی یرغمالیوں کو بازیاب کرانے کے لیے بڑے پیمانے پر آپریشن کا فیصلہ کیا ہے۔ \nاسرائیلی وزیر اعظم کے مطابق آپریشن سے قبل غزہ کی تقریبا 21 لاکھ کی آبادی کو حفاظت کی غرض سے محفوظ مقام پر منتقل کیا جائے گا۔ \nاسرائیل کی جانب سے بڑے پیمانے کے اس آپریشن کے اعلان نے بین الاقوامی سطح پر نئی بحث کو جنم دیا ہے۔\nاسرائیل کی سکیورٹی کابینہ نے گذشتہ ہفتے جس منصوبے کی منظوری دی اس میں غزہ پر قبضہ، علاقے کو اپنے زیر کنٹرول رکھنا، حماس کے خلاف بھرپور حملے اور اس کو انسانی امداد کی تقسیم کی صلاحیت سے محروم کرنا شامل ہے۔\n اس فیصلے کے مطابق فوجی آپریشن کے تحت بیشتر فلسطینیوں کو غزہ کے جنوبی حصے میں منتقل کیا جائے گا جب کہ فضائی حملے اور فوجی کارروائیاں جاری رہیں گی۔\nاسرائیلی میڈیا کے مطابق اس منصوبے کے پہلے مرحلے میں غزہ کے مزید علاقوں پر قبضہ اور اسرائیل کی جانب سے غزہ کی سرحد کے ساتھ واقع ’بفر زون‘ میں توسیع شامل ہے۔\nاس تجویز میں نجی کمپنیوں کے ذریعے امداد کی ترسیل کا منصوبہ بھی شامل ہے جس سے گذشتہ دو ماہ سے جاری ناکہ بندی ختم ہونے کی توقع ہے۔ واضح رہے کہ اقوامِ متحدہ کے مطابق غزائی امداد نہ پہنچنے کے باعث غزہ کو شدید غذائی قلت کا سامنا ہے۔\nایک اندازے کے مطابق حماس کی قید میں موجود باقی 59 یرغمالیوں میں سے اندازہ دو درجن کے قریب زندہ ہیں۔ اسرائیلی حکومت کے ناقدین نے حکومت پر زور دیا ہے کہ کیونکہ فوجی کارروائی کے باوجود یرغمالیوں کی واپسی ممکن نہ ہو سکی اس لیے حماس کے ساتھ معاہدہ کیا جائے۔\nوزیر اعظم نتن یاہو نے یہ واضح نہیں کیا کہ فوجی کتنے علاقے پر قبضہ کریں گے۔ تاہم انھوں نے زور دیا کہ ’وہ صرف اندر نہیں جائیں گے بلکہ وہاں ڈٹے رہیں گے۔‘ \nتاہم اس بات کا قوی امکان ہے کہ یہ منصوبہ اُس وقت تک نافذ نہیں کیا جائے گا جب تک امریکی صدر ڈونلڈ ٹرمپ 13 سے 16 مئی کے دوران اس علاقے کا اپنا طے شدہ دورہ مکمل نہ کر لیں۔\nاس عرصے کو حماس کے لیے ایک نایاب موقع قرار دیا جا رہا ہے جس میں وہ نئی جنگ بندی اور یرغمالیوں کی رہائی کے معاہدے پر رضامند ہوجائیں۔\nاس منصوبے کے اعلان کے ساتھ ہی غزہ کے پورے علاقے میں قحط کے خدشات ایک بار پھر سر اُٹھانے لگے ہیں۔\nیاد رہے کہ رواں سال دو مارچ کو اسرائیل نے غزہ کے تمام بارڈر کراسنگ بند کر دیے تھے جس کے نتیجے میں خوراک، ایندھن اور ادویات سمیت تمام اشیا کی رسائی بند ہو گئی تھی جبکہ دو ہفتے بعد ہی اسرائیل نے دوبارہ فوجی کارروائی شروع کر دی جس سے دو ماہ کی جنگ بندی کا خاتمہ ہو گیا۔ \nاسرائیل کا کہنا تھا کہ ان اقدامات کا مقصد حماس پر دباؤ ڈالنا تھا تاکہ وہ یرغمالیوں کو رہا کر سکیں۔ \nتاہم اسرائیل پراپنی ناکہ بندی ختم کر نے کا بین الاقوامی دباؤ بڑھتا جا رہا ہے اور عالمی ادارے خبردار کر رہے ہیں کہ جان بوجھ کر شہریوں کو بھوکا رکھنا جنگی جرم ہے اور اسرائیلی اقدام سے وہاں بڑے پیمانے پر قحط کا خطرہ ہے۔\nحال ہی میں اقوام متحدہ کا عالمی ادارہ برائے خوراک اور فلسطینی پناہ گزینوں کے لیے اقوام متحدہ کی ایجنسی انروا نے کہا ہے کہ ان کے پاس موجود تمام ذخائر ختم ہو چکے ہیں۔\nاقوام متحدہ کے مطابق غزہ کی آبادی دوبارہ غذائی قلت اور غذائی کمی کا شکار ہو رہی ہے۔ اقوام متحدہ کے مطابق وہاں اجناس اور اشیائے خوردونوش کے گودام خالی ہیں، بیکریاں بند ہو چکی ہیں جبکہ کمیونٹی کچن بھی چند دن میں خالی ہو جائیں گے۔\nناکہ بندی کے باعث غزہ میں ضروری ادویات، ویکسینز اور طبی آلات کی فراہمی بھی بند کر دی گئی ہے جن کی غزہ کے تباہ حال طبی نظام کو اشد ضرورت ہے۔\nتاہم اسرائیل کا دعویٰ ہے کہ غزہ میں امداد کی کوئی کمی نہیں ہے۔\nاسرائیل نے الزام لگایا ہے کہ حماس امدادی سامان کو چوری کر کے اپنے جنگجوؤں کو دیتا ہے یا اس کو فروخت کر کے رقم حاصل کرتا ہے۔\nاقوام متحدہ اور دیگر ایجنسیاں اسرائیل ان الزامات کی تردید کرتی ہیں اور کہتی ہیں کہ ان کے پاس سخت مانیٹرنگ کے نظام موجود ہیں۔\nامداد کی نجی کمپنیوں کے ذریعے ترسیل کے نئے منصوبے کے اعلان کے بعد اقوام متحدہ اور دیگر امدادی اداروں نے اسے انسانی بنیادوں کے اصولوں کی خلاف ورزی قرار دیا ہے اور اس میں تعاون سے انکار کیا ہے۔ \nیاد رہے کہ قحط دراصل وہ حالت ہوتی ہے جب کسی ملک میں خوراک کی اس قدر قلت ہو جائے کہ لوگ شدید غذائی کمی، بھوک یا موت کے دہانے پر پہنچ جائیں۔\nکسی بھی ملک کے قحط کے دہانے پر پہنچنے کا تعین عام طور پر اقوام متحدہ کی طرف سے دیا جاتا ہے جس میں بعض اوقات ملک کی حکومت اور دیگر بین الاقوامی امدادی یا انسانی اداروں کی رائے بھی شامل کی جاتی ہے۔ \nاس کا تعین اقوام متحدہ کے مخصوص سکیل سے کیا جاتا ہے جس میں کسی ملک میں خوراک کی کمی کو پانچ سطحوں میں تقسیم کیا جاتا ہے اور پیمانے میں قحط پانچویں اور سب سے شدید سطح ہے۔\nکسی مخصوص علاقے میں قحط کے باضابطہ اعلان کے لیے تین شرائط پوری ہونی ضروری ہیں۔ \nجنیوا کنونشنز کے تحت عام شہریوں کو بھوکا رکھنا ممنوع اور بین الاقوامی قانون کی خلاف ورزی ہے۔ \nاقوام متحدہ کے مطابق اسرائیل عالمی قانون کے تحت تقریبا غزہ کی تقریبا مکمل بے گھر ہو جانے والی آبادی کے لیے امداد کی فراہمی کا پابند ہے۔\nاسرائیل کا دعویٰ ہے کہ وہ بین الاقوامی قانون کے مطابق عمل کر رہا ہے اور غزہ میں امداد کی کوئی کمی نہیں ہے۔\nلیکن تازہ ترین منصوبے کے تحت جنوبی غزہ میں فوج کے کنٹرول والے مراکز کے ذریعے امداد کی فراہمی کے منصوبے کو اقوام متحدہ کی انسانی امداد کے ادارے نے تنقید کا نشانہ بناتے ہوئے کہا ہے کہ یہ امداد کو ’ہتھیار کے طور پر استعمال کرنے کی دانستہ کوشش‘ دکھائی دیتی ہے۔\nبی بی سی سے گفتگو کرتے ہوئے حماس کے ایک اعلیٰ عہدیدار نے کہا کہ جب تک اسرائیل غزہ میں امداد کی ترسیل مکمل طور پر بند رکھے گا حماس جنگ بندی کے لیے مذاکرات میں دلچسپی نہیں لے گا۔\nتاہم اسرائیل کا کہنا ہے کہ وہ زمینی حالات کی نگرانی کر رہا ہے۔ اسرائیل کا دعویٰ ہے کہ جنگ بندی کے دوران 25 ہزار سے زائد ٹرک تقریباً ساڑھے چار لاکھ ٹن سامان غزہ میں لے کر گئے۔\nحال ہی میں امریکی صدر ڈونلڈ ٹرمپ نے کہا ہے کہ انھوں نے نیتن یاہو کو آگاہ کیا ہے کہ ’ہمیں غزہ کے ساتھ اچھا سلوک کرنا ہوگا‘۔ صدر ٹرمپ نے غزہ میں زیادہ خوراک اور ادویات فراہم کرنے پر زور دیا۔\nاس پر اسرائیل کا کوئی سرکاری ردعمل تو سامنے نہیں آیا لیکن اس سے قبل اسرائیلی وزارت خارجہ نے برطانیہ، فرانس اور جرمنی کی جانب سے ناکہ بندی کو ناقابل برداشت قرار دینے کی مشترکہ تنقید کو مسترد کر تے ہوئے اسے ختم کرنے پر زور دیا تھا۔‘\nاسرائیلی فوج نے سات اکتوبر 2023 کو حماس کی جانب سے شدید حملے کے بعد اسے تباہ کرنے کے لیے اپنی کارروائی شروع کی تھی۔ \nحماس کے حملے میں تقریباً 1,200 افراد ہلاک اور 251 کو یرغمال بنا لیا گیا تھا۔\nغزہ کی وزارت صحت کے مطابق تب سے اب تک غزہ میں کم از کم 52,567 افراد ہلاک ہو چکے ہیں جن میں سے 2,459 اسرائیلی فوجی کارروائی کے دوبارہ آغاز کے بعد مارے گئے۔\nتین مرحلوں پر مشتمل جنگ بندی معاہدے کا پہلا مرحلہ جنوری میں نافذ ہوا جس کے تحت حماس نے 33 یرغمالیوں کو رہا کیا اور اسکے جواب میں اسرائیل نے تقریباً 1,900 فلسطینی قیدیوں کو رہا کیا اور امداد کی ترسیل کی اجازت دی۔\nجنگ بندی کے بعد جب ہزاروں بے گھر غزہ واپس لوٹے تو حماس اور اسرائیل کے درمیان دوسرے مرحلے کی بات چیت شروع ہونا تھی۔\nاس حوالے سے فریقین نے اتفاق کیا تھا کہ دوسرے مرحلے میں باقی تمام یرغمالیوں کی رہائی اور اسرائیلی افواج کا مکمل انخلا شامل ہوگا، جس سے جنگ کا خاتمہ ہو گا۔ \nپہلا مرحلہ یکم مارچ کو ختم ہو گیا، لیکن دوسرے مرحلے کے مذاکرات میں تاحال کوئی پیشرفت نہیں ہو سکی۔\n2007 سے حماس غزہ کی عملی طور پر حکمران جماعت ہے۔ 41 کلومیٹر لمبا اور 10 کلومیٹر چوڑا یہ خطہ اسرائیل، مصر اور بحیرہ روم سے گھرا ہوا ہے۔\nحماس کو اسرائیل، امریکہ اور کچھ دیگر مغربی حکومتوں نے دہشت گرد تنظیم قرار دیا ہے۔ حماس نے 2006 کے انتخابات میں کامیابی حاصل کی اور غزہ پر اپنا کنٹرول مضبوط کیا۔\nاس کے بعد کے سالوں میں حماس اور اسرائیل کے درمیان کئی بڑے تنازعات ہوئے جن میں دو ہزار آٹھ، دو ہزار نو، دو ہزار بارہ اور دو ہزار چودہ کے تنازعات شامل ہیں۔",
        "published_date": "Sun, 11 May 2025 11:57:11 UTC",
        "source": "BBC Urdu"
    },
    {
        "guid": "https://urdu.arynews.tv/polio-vaccine-mustafa-kamal-gates-foundation/",
        "title": "پولیو ویکسین سے انکاری والدین میں واضح کمی، مصطفیٰ کمال کی گیٹس فاؤنڈیشن کے عہدیدار سے ملاقات",
        "link": "https://urdu.arynews.tv/polio-vaccine-mustafa-kamal-gates-foundation/",
        "image_url": "https://urdu.arynews.tv/wp-content/uploads/2025/05/polio-1.jpg",
        "article": "اسلام آباد: وفاقی وزیر صحت مصطفیٰ کمال سے گیٹس فاؤنڈیشن کے صدر برائے گلوبل ڈیولپمنٹ ڈاکٹر کرس ایلس نے ملاقات کی ہے، جس میں وزیر صحت نے پاکستان میں پولیو کے خاتمے کے لیے گیٹس فاؤنڈیشن کی خدمات کو سراہا۔\nملاقات میں حکومتِ پاکستان کی جانب سے پولیو کے خاتمے کے عزم کا ایک بار پھر اعادہ کیا گیا، مصطفیٰ کمال نے کہا وفاقی و صوبائی حکومتیں اور قانون نافذ کرنے والے ادارے پولیو کے خاتمے کے لیے یکسو ہیں۔\nمصطفیٰ کمال نے ڈاکٹر کرس ایلس کو بتایا کہ اعلیٰ معیار کی مہمات اور کمیونٹی کے تعاون کی بدولت حالیہ مہم میں ویکسین سے انکاری والدین میں واضح کمی آئی ہے، اور رواں سال کے اختتام تک پولیو کے مکمل خاتمے کے لیے ہم پر عزم ہیں، ڈاکٹر کرس ایلس نے انسداد پولیو اقدامات کو سراہا اور 2025 میں ہدف کے حصول کی امید ظاہر کی۔\nوفاقی وزیر صحت نے اس موقع پر کہا کہ پولیو خاتمے کی مہم کے لیے مکمل معاونت اور وسائل کی فراہمی یقینی بنائی جا رہی ہے، پاکستان اور افغانستان کے درمیان پولیو کے خاتمے کے لیے قریبی تعاون جاری ہے، دونوں ممالک میں بہ یک وقت پولیو مہمات کا انعقاد کیا جا رہا ہے۔\nانھوں نے بتایا کہ فروری اور اپریل میں قومی انسداد پولیو مہمات کامیابی سے مکمل کی گئیں، اور اب ملک گیر انسداد پولیو مہم کا آغاز 26 مئی سے کیا جا رہا ہے، جس کے دوران 4 کروڑ 54 لاکھ بچوں کو پولیو سے بچاؤ کے قطرے پلانے کا ہدف مقرر کیا گیا ہے۔",
        "published_date": "Mon, 19 May 2025 03:44:04 UTC",
        "source": "ARY Urdu"
    },
    {
        "guid": "https://urdu.arynews.tv/trailer-crashed-ici-bridge-and-hung-karachi/",
        "title": "تیز رفتار ٹریلر پُل کی حفاظتی ریلنگ سے ٹکرا کر لٹک گیا",
        "link": "https://urdu.arynews.tv/trailer-crashed-ici-bridge-and-hung-karachi/",
        "image_url": "https://urdu.arynews.tv/wp-content/uploads/2025/05/icc-bridge.jpg",
        "article": "کراچی: شہر قائد میں آئی سی آئی پل پر ایک تیز رفتار ٹریلر حفاظتی ریلنگ سے ٹکرا کر لٹک گیا، خوش قسمتی سے حادثے میں کوئی جانی نقصان نہیں ہوا۔\nتفصیلات کے مطابق کراچی میں نیٹی جیٹی کے قریب واقع آئی سی آئی پل پر تیز رفتار ٹریلر حفاظتی جالیاں توڑتا ہوا پل سے لٹک گیا، حادثے میں کوئی جانی نقصان نہیں ہوا۔\nٹریفک پولیس کے مطابق ٹریلر لٹکنے سے ٹریفک کی روانی متاثر ہوئی، جسے پل پر واپس لانے کے لیے بھاری کرین طلب کی گئی، ریسکیو عملے نے کرین کی مدد سے ہیوی گاڑی کو ہٹا کر ٹریفک کی روانی بحال کر دی۔\nریسکیو ذرائع کے مطابق حادثہ ہفتہ کی صبح اس وقت پیش آیا جب تیز رفتار ٹریلر ڈرائیور سے بے قابو ہو گیا، جس کی وجہ سے وہ پل کی ریلنگ سے ٹکرایا اور اس کا اگلا حصہ پل سے لٹک گیا، حادثے کی وجہ سے ماری پور روڈ سے مائی کلاچی جانے اور مائی کلاچی سے ماری پور روڈ جانے والے ٹریک کو بند کر دیا گیا تھا۔\nٹریفک پولیس کے ترجمان کا کہنا تھا کہ حادثہ تیز رفتاری کے باعث پیش آیا، حادثے کے بعد ڈرائیور کو ٹریلر سے بہ حفاظت نکال لیا گیا ہے۔",
        "published_date": "Mon, 19 May 2025 03:44:05 UTC",
        "source": "ARY Urdu"
    },
    {
        "guid": "https://urdu.arynews.tv/bangladeshi-actress-played-sheikh-hasina-arrested/",
        "title": "شیخ حسینہ کا کردار ادا کرنے والی بنگلہ دیشی اداکارہ کو گرفتار کرلیا گیا",
        "link": "https://urdu.arynews.tv/bangladeshi-actress-played-sheikh-hasina-arrested/",
        "image_url": "https://urdu.arynews.tv/wp-content/uploads/2025/05/Sheikh-Hassena-Character.jpg",
        "article": "بنگلہ دیشی اداکارہ نصرت فاریہ کو ڈھاکہ کے حضرت شاہ جلال انٹرنیشنل ایئرپورٹ پر امیگریشن پولیس نے قتل کے الزام میں گرفتار کرلیا۔\nغیرملکی میڈیا رپورٹس کے مطابق بنگلہ دیشی اداکار نصرت فاریہ جنھوں نے شیخ مجیب الرحمٰن کی بایوپک مجیب: دی میکنگ آف اے نیشن میں معزول وزیر اعظم شیخ حسینہ کا کردار ادا کرنے کے بعد شہرت حاصل کی تھی، اتوار کے روز انھیں ڈھاکہ کے ہوائی اڈے پر حراست میں لیا گیا۔\nرپورٹ میں مزید کہا گیا کہ نصرت فاریہ کے خلاف دارالحکومت کے وتارا پولیس اسٹیشن میں درج مقدمے میں وارنٹ گرفتاری جاری کیے گئے تھے، ان پر جولائی کی بغاوت کے دوران قتل کی کوشش کا الزام تھا۔\nاسسٹنٹ کمشنر پولیس شفیق الاسلام نے تصدیق کی کہ نصرت فاریہ کو گرفتار کر کے پولیس اسٹیشن لایا گیا ہے، بعد میں انھیں ڈھاکہ میٹروپولیٹن ڈیٹیکٹیو برانچ کے دفتر منتقل کیا گیا۔\nنصرف فاریہ نے ریڈیو جوکی اور پریزینٹر کے طور پر اپنے کیریئر کا آغازکیا تھا، 2015 میں انھوں نے فلموں میں اداکاری شروع کی، بعد میں نصرت نے بنگلہ دیش اور بھارت میں متعدد پروجیکٹس میں کام کیا۔ اداکاری کے علاوہ وہ ماڈلنگ اور ہوسٹنگ میں بھی سرگرم ہیں۔\nانھوں نے 2023 کی فلم ‘مجیب: دی میکنگ آف اے نیشن’ میں شیخ حسینہ کا کردار ادا کیا، جس کی ہدایت کاری آنجہانی ہدایت کار شیام بینیگل نے انجام دی تھی، یہ فلم بنگلہ دیش اور بھارت کی مشترکہ پروڈکشن تھی۔",
        "published_date": "Mon, 19 May 2025 03:44:05 UTC",
        "source": "ARY Urdu"
    },
    {
        "guid": "https://urdu.arynews.tv/lahore-qalandars-beat-peshawar-zalmi-make-last-4-teams/",
        "title": "لاہور قلندرز نے پشاور زلمی کو ہراکر آخری 4 ٹیموں میں جگہ بنالی",
        "link": "https://urdu.arynews.tv/lahore-qalandars-beat-peshawar-zalmi-make-last-4-teams/",
        "image_url": "https://urdu.arynews.tv/wp-content/uploads/2025/05/Lahore-won.jpg",
        "article": "راولپنڈی: لاہور قلندرز نے پشاور زلمی کو ہراکر آخری 4 ٹیموں میں جگہ بنالی، پشاور زلمی پہلی بار پی ایس ایل کے پہلے راؤنڈ سے باہر ہوگیا۔\nپاکستان سپرلیگ 10 کے 29ویں میچ میں لاہور قلندرز نے پشاور زلمی کو 26 رنز سے شکست دے دی، پشاور زلمی کی ٹیم بابر اعظم کی کپتانی میں پہلی بار لیگ کے اگلے رائونڈ میں نہ جاسکی، پشاور کی ٹیم 150 رنز کے تعاقب میں 123 رنز بناسکی۔\nڈینئل سیمز 26، دانیال 24، عبدالصمد 17 اور کپتان بابر اعظم نے 16 رنز اسکور کیے، لاہور کے سلمان مرزا نے شاندار بولنگ کرتے ہوئے 31 رنز دیکر 4 وکٹیں حاصل کیں۔\nاس سے قبل پاکستان سپر لیگ 10 کے 29ویں میچ میں لاہور قلندرز نے پشاورزلمی کو جیت کیلئے 150 رنز کا ہدف دیا ہے۔\nلاہور قلندرز نے پہلے کھیلتے ہوئے 8 وکٹوں کے نقصان پر 149 رنز اسکور کیے، بارش کی وجہ سے میچ کو 13 اوورز فی اننگز تک محدود کیا گیا ہے، لاہور کی جانب سے فخر زمان نے 36 گیندوں پر 60 رنز کی دھواں دھار اننگز کھیلی۔\nمحمد نعیم نے 22، آصف علی نے 18 جبکہ کوشال پریرا نے 17 رنز اسکور کیے، پشاور کی طرف سے احمد دانیال، علی رضا اور ڈینیل سیمز نے 2، 2 وکٹیں حاصل کیں۔\nپنڈی کرکٹ اسٹیڈیم میں بارش کے باعث پشاور اور لاہور کے درمیان میچ کا ٹاس تاخیر سے ہوا، میچ کو بھی 13، 13 اوورز تک محدود کر دیا گیا۔\nپشاور کے کپتان بابر اعظم کا کہنا تھا کہ پلان کے مطابق پرفارم کریں گے۔ آج کے میچ کے لیے ٹیم میں تین تبدیلیاں کرتے ہوئے ڈینیل سیمز، محمد علی اور عبدالصمد کو شامل کیا گیا۔\nواضح رہے کہ کوئٹہ گلیڈیئٹرز اور کراچی کنگز نے پلے آف مرحلے کے لیے کوالیفائی کر لیا ہے، پشاور کو اگلے مرحلے میں رسائی کی امیدیں برقرار رکھنے کے لیے آج کے میچ میں لازمی فتح درکار تھی۔\nلاہور قلندرز آج کا میچ جیت کر پی ایس ایل کے کوالیفائرز میں پہنچ گئی جبکہ اسلام آباد یونائیٹڈ بھی اگلے مرحلے میں پہنچ گئی اور پشاور ٹورنامنٹ سے باہر ہوگئی\n \nپی ایس ایل 10: کوئٹہ گلیڈیئٹرز نے ملتان سلطانز کو ہرا دیا",
        "published_date": "Mon, 19 May 2025 03:44:06 UTC",
        "source": "ARY Urdu"
    },
    {
        "guid": "https://urdu.arynews.tv/russia-detained-greek-tanker-in-baltic-sea/",
        "title": "روس نے یونانی آئل ٹینکر کو پکڑ لیا",
        "link": "https://urdu.arynews.tv/russia-detained-greek-tanker-in-baltic-sea/",
        "image_url": "https://urdu.arynews.tv/wp-content/uploads/2025/05/Greek-oil-tanker.jpg",
        "article": "روس نے یونانی آئل ٹینکر کو اسٹونین بندرگاہ سے نکلنے کے بعد پکڑ لیا۔\nاسٹونین وزارت خارجہ کا کہنا ہے کہ روس نے لائبیریا کے جھنڈے کے نیچے ایک یونانی آئل ٹینکر کو حراست میں لے لیا ہے جب وہ روسی پانیوں کے ذریعے پہلے سے طے شدہ راستے پر اسٹونین کی بندرگاہ سلمی سے روانہ ہوا تھا۔\nاتوار کو شائع ہونے والے ایک بیان میں، وزارت نے مزید کہا کہ جہاز، گرین ایڈمائر، روس، ایسٹونیا اور فن لینڈ کے درمیان طے پانے والے ایک بحری راستے پر کام کر رہا تھا۔\nبیان میں کہا گیا کہ بالتک نیشنز مستقبل میں اس طرح کے واقعات کو روکنے کے لیے خصوصی طور پر اسٹونین کے پانیوں کے ذریعے سلمیہ آنے اور جانے والی ٹریفک کو ری ڈائریکٹ کرے گی۔\nوزیر خارجہ مارگس تسہکنا نے کہا کہ آج کا واقعہ یہ ظاہر کرتا ہے کہ روس غیر متوقع طور پر برتاؤ کر رہا ہے۔ انہوں نے نیٹو کے دیگر ارکان کا حوالہ دیتے ہوئے کہا، \"میں نے اپنے اتحادیوں کو بھی اس واقعے سے آگاہ کر دیا ہے۔”",
        "published_date": "Mon, 19 May 2025 03:44:07 UTC",
        "source": "ARY Urdu"
    },
    {
        "guid": "https://urdu.arynews.tv/gaza-conditions-on-the-ground-are-dangerous-us-envoy-witkoff/",
        "title": "غزہ کی زمین پر حالات خطرناک ہیں، امریکا",
        "link": "https://urdu.arynews.tv/gaza-conditions-on-the-ground-are-dangerous-us-envoy-witkoff/",
        "image_url": "https://urdu.arynews.tv/wp-content/uploads/2025/02/Steve-Witkoff.png",
        "article": "مشرق وسطیٰ کے لیے امریکی صدر ٹرمپ کے خصوصی ایلچی وٹکوف کا کہنا ہے کہ انھیں یقین ہے کہ \"ہر کوئی غزہ میں انسانی حالات کے بارے میں فکر مند ہے”۔\nانہوں نے اے بی سی نیوز کے ساتھ ایک انٹرویو میں کہا وہاں ایک بہت ہی پیچیدہ صورتحال ہے میرے خیال میں اب مسئلہ یہ ہے کہ ہم ان تمام [امدادی] ٹرکوں کو غزہ تک کیسے پہنچاتے ہیں، ہم امدادی مراکز کیسے قائم کریں۔\nوٹکوف نے کہا کہ واشنگٹن بہت سے اقدامات پر کام کر رہا ہے جن میں موبائل کچن بھی شامل ہیں جو فلسطینی انکلیو میں بھیجے جا رہے ہیں، اسرائیل نے کہا ہے کہ وہ مزید امدادی ٹرکوں کو پٹی میں داخل ہونے کی اجازت دینا شروع کر دے گا لیکن یہ پیچیدہ ہے یہ لاجسٹک طور پر پیچیدہ ہے۔\nان کا کہنا تھا کہ غزہ کے زمینی حالات خطرناک ہیں اب بھی جگہ جگہ بہت سے غیر پھٹنے والے گولے موجود ہیں لہذا ہمیں اس کا خیال رکھنا ہوگا۔\nفلسطینیوں پر انسانیت سوز مظالم ڈھانے والے اسرائیل نے غزہ میں وسیع پیمانے پر زمینی کارروائی شروع کرنے کا اعلان کر دیا\nآپریشن میں فوج کی جنوبی کمان کی افواج شامل ہیں جو شمالی اور جنوبی غزہ دونوں میں زمین پر کام کر رہی ہیں۔\nزمینی افواج کو اسرائیل کی فضائیہ کی مدد حاصل ہے۔ غزہ پر اسرائیل کے تازہ حملوں میں آج کم از کم 135 افراد شہید ہو چکے ہیں جن میں خواتین اور بچوں کی بڑی تعداد شامل ہے۔\nوزیر اعظم نیتن یاہو نے کہا ہے کہ نئے حملے کا مقصد حماس کو شکست دینا ہے اور اسرائیلی افواج غزہ میں \"داخل اور پھر باہر نہیں نکلیں گی” یہ تجویز کرتے ہوئے کہ ایک غیر معینہ مدت تک فوجی قبضے کی ضرورت ہے۔\nمنصوبے کے تحت نیتن یاہو نے یہ بھی کہا ہے کہ غزہ کی آبادی کو \"اپنے تحفظ کے لیے منتقل کیا جائے گا”۔",
        "published_date": "Mon, 19 May 2025 03:44:07 UTC",
        "source": "ARY Urdu"
    },
    {
        "guid": "https://urdu.arynews.tv/tribute-to-pakistan-air-force-psl10/",
        "title": "پی ایس ایل10 میں پاک فضائیہ کو خراج تحسین",
        "link": "https://urdu.arynews.tv/tribute-to-pakistan-air-force-psl10/",
        "image_url": "https://urdu.arynews.tv/wp-content/uploads/2025/05/PSL-Pak-Airforce.jpg",
        "article": "پی ایس ایل 10 میں پاک فضائیہ کو خراج تحسین پیش کیا گیا، پاک بھارت کشیدگی میں جانوں کانذرانہ دینے والے شہدا کو سلام پیش کیا گیا۔\nپاکستان ایئرفورس کی جانب سے بھارت کے خلاف جنگ میں شاندار کارکردگی کا مظاہرہ کیا گیا تھا، پاک فضائیہ کے پائلٹس نے بھارت کے 6 لڑاکا طیارے گرائے تھے جن میں 3 جدید رافیل طیارے بھی شامل تھے، بالآخربھارت کو اپنے زخم چاٹتے ہوئے سیزفائر کی درخواست کرنا پڑی تھی۔\nپی ایس ایل 10 میں راولپنڈی اسٹیڈیم پاکستان ایئرفورس کو خراج تحسین پیش کیا گیا، اسٹیڈیم پاک فضائیہ اور پاکستان زندہ باد کے نعروں سے گونج اٹھا، ایئرچیف مارشل ظہیر احمد بابر بھی پاک فضائیہ کو خراج تحسین پیش کرنے کی تقریب میں راولپنڈی اسٹیڈیم میں موجود رہے۔\nاس کے علاوہ وفاقی وزیرداخلہ و چیئرمین پی سی بی محسن نقوی بھی اسٹیڈیم میں موجود تھے، گلوکار شجاع حیدر نے اسٹیڈیم میں شاندار پرفارمنس کے ذریعے شائقین کا لہو گرمایا۔\nپاکستان کرکٹ بورڈ نے آج کا دن پاکستان آرمی  کے نام کردیا",
        "published_date": "Mon, 19 May 2025 03:44:07 UTC",
        "source": "ARY Urdu"
    },
    {
        "guid": "https://urdu.arynews.tv/from-karachi-to-quetta-narrowly-escapes-accident/",
        "title": "نجی ایئرلائن کی پرواز حادثے سے بچ گئی، طیارے کی بہ مشکل لینڈنگ",
        "link": "https://urdu.arynews.tv/from-karachi-to-quetta-narrowly-escapes-accident/",
        "image_url": "https://urdu.arynews.tv/wp-content/uploads/2024/11/airline.jpg",
        "article": "کراچی سے کوئٹہ جانے والی نجی ائیرلائن کی پرواز حادثے سے بچ گئی۔\nتفصیلات کے مطابق کراچی سے کوئٹہ کے لیے اڑان بھرنے والی نجی ایئرلائن کی پرواز کو طوفان کے باعث طیارے کو 3 سے 4 بار لینڈنگ میں دشواری کا سامنا کرنا پڑا۔\nایندھن کم ہونے کے باوجود چوتھی کوشش میں کامیاب لینڈنگ ممکن ہوئی۔\nخراب موسم کے باعث 2 مسافروں کی طبیعت بھی خراب ہوئی جب کہ پرواز ناہموار ہونے پر کپتان نے کنٹرول ٹاور سے رابطہ کیا اور لینڈنگ کی۔\nدوسری جانب پی آئی اے کی ایک پرواز کا رخ بھی خراب موسم کے باعث کراچی موڑ دیا گیا ہے۔",
        "published_date": "Mon, 19 May 2025 03:44:08 UTC",
        "source": "ARY Urdu"
    },
    {
        "guid": "https://urdu.arynews.tv/india-scared-bilawal-suffered-terrible-defeat-diplomatic-level-sherry-rehman/",
        "title": "بھارت بلاول کے نام سے ڈرگیا، اسے سفارتی سطح پر بدترین شکست ہوئی، شیری رحمان",
        "link": "https://urdu.arynews.tv/india-scared-bilawal-suffered-terrible-defeat-diplomatic-level-sherry-rehman/",
        "image_url": "https://urdu.arynews.tv/wp-content/uploads/2025/05/Sherry-Rehman.jpg",
        "article": "شیری رحمان نے کہا ہے کہ بھارت بلاول بھٹو کے نام سے ڈرگیا ہے اس لیے تنقید کررہا ہے، بھارت کو پہلی مرتبہ سفارتی سطح پر بدترین شکست ہوئی ہے۔\nاے آر وائی نیوز کے پروگرام اعتراض ہے میں گفتگو کرتے ہوئے سینیٹر شیری رحمان نے کہا کہ بھارت نے اس وقت منفی رویہ اختیار کررکھا ہے، بھارت نے سفارتی محاذ پر 7 ٹیمیں بنائی ہیں جبکہ ہماری 2 ٹیمیں ہیں، ہمارے سوشل میڈیا اکاؤنٹس بھارت میں بند ہیں۔\nپیپلزپارٹی کی سینیٹر شیری رحمان نے کہا کہ بھارت سچ چھپانے کےلیے بوکھلاہٹ کا شکار ہوگیا ہے، بھارت کو شکست ہوئی ہے یہ بات دنیا سے چھپ نہیں سکتی۔\nانھوں نے کہا کہ امریکی صدرڈونلڈ ٹرمپ نے بار بار پاکستان کی تعریف کی، امریکی صدر نے واضح طور پر پاکستان کا شکریہ بھی ادا کیا، امریکی صدر ٹرمپ نے کہا کہ پاکستان کےساتھ تجارت کروں گا۔\nبھارت کو غصہ ہے کہ سیزفائر مانگنے کی بات سامنے کیوں آئی، ہمارے یورپ اور واشنگٹن الگ الگ وفود جائیں گے، بھارت میں اب اپوزیشن سوال اٹھارہی ہے۔\nشیری رحمان کا کہنا تھا کہ بھارتی حکومت کے پاس اپوزیشن کو جواب دینے کےلیے کچھ نہیں، بھارت میں سوال اٹھ رہے ہیں کہ آپ کی الٹی تباہی ہوگئی، بھارت کوملٹری اورسفارتی سطح پربڑی شکست ہضم نہیں ہورہی۔\nبھارت اپنے نقصانات بتانا نہیں چاہتا اس لیے کہہ رہا ہے حالت جنگ میں ہیں، بھارت اپنے عوام کے سامنے مسلسل جھوٹ کی فلم چلا رہا ہے۔\nانھوں نے کہا کہ بھارت اپنی شکست چھپانے کےلیے کہہ رہا ہے کہ جنگ جاری ہے، بھارت اپنے ملک میں کچھ بھی بولے باہر تو سیزفائر ہی مانگا ہے۔\n“ہم نے دشمن سے 1971 کا بدلہ لےلیا”",
        "published_date": "Mon, 19 May 2025 03:44:08 UTC",
        "source": "ARY Urdu"
    },
    {
        "guid": "https://urdu.arynews.tv/excessive-mobile-phone-use-young-man-developed-a-hump-his-neck/",
        "title": "موبائل فون زیادہ استعمال کرنے کا نتیجہ، نوجوان کی گردن پر کوہان نکل آیا",
        "link": "https://urdu.arynews.tv/excessive-mobile-phone-use-young-man-developed-a-hump-his-neck/",
        "image_url": "https://urdu.arynews.tv/wp-content/uploads/2025/05/mob.jpg",
        "article": "نوجوان اور بچے بہت زیادہ موبائل فون استعمال کرتے ہیں جس کے کئی مضر اثرات سامنے آ رہے ہیں اب ایک نیا اور پیچیدہ مرض سامنے آیا ہے۔\nآج کے دور میں موبائل فون عام ہونے کے ساتھ زندگی کا لازمی حصہ بن چکا ہے۔ ہر ضروری کام کے لیے اب موبائل فون کی ضرورت ہوتی ہے۔ تاہم اس کے بہت زیادہ استعمال کے منفی نتائج بھی سامنے آتے رہتے ہیں۔\nایسا ہی ایک عجیب وغریب طبی مسئلہ جاپان میں سامنے آیا ہے جہاں 25 سالہ نوجوان کی گردن کے پچھلے حصے پر اونٹ کے کوہان کی طرح نوکیلا ابھار ہوگیا ہےجس کی وجہ سے اب وہ سر بھی اٹھا نہیں سکتا۔\nغیر ملکی میڈیا کے مطابق یہ موبائل فون استعمال کرنے والے مضر اثرات کا سب سے پیچیدہ اور منفرد طبی کیس ہے جو پہلی بار سامنے آیا ہے۔\nبتایا جا رہا ہے کہ مذکورہ نوجوان اپنا زیادہ وقت فون پر گیم کھیلنے میں گزارتا تھا اور گھنٹوں سر جھکائے موبائل فون پر مصروف رہتا تھا۔\nموبائل فون کے بے جا استعمال کا اس کو نقصان یہ ہوا کہ اب وہ سر اٹھانے سے بھی قاصر ہوگیا ہے اور ہر وقت اس کا سر جھکا رہتا ہے۔\nرپورٹ کے مطابق سب سے پہلے اس شخص کو گردن میں شدید درد ہوا اور اس کے بعد اس کو کھانا نگلنے میں مشکل ہونے لگی تھی۔\nکھانا نہ کھانے کی وجہ سے اس کا وزن تیزی سے گرنے لگا اور کمزوری اتنی بڑھ گئی کہ اب وہ اپنا سر نہیں اٹھا پاتا۔ڈاکٹرز تاحال اس کا علاج نہیں جان پائے ہیں۔",
        "published_date": "Mon, 19 May 2025 03:44:09 UTC",
        "source": "ARY Urdu"
    },
    {
        "guid": "744f24763dda586e707654fe3fb1fdd5",
        "title": "کراچی، ڈکیتی مزاحمت پر ایک ڈاکو اور ایک شہری جاں بحق، ایک ڈاکو فرار",
        "link": "https://www.express.pk/story/2762056/karachi-daketi-muzahmat-par-aik-daku-aur-aik-shehri-jaan-bahaq-aik-daku-faraar-2762056/",
        "image_url": "https://img.express.pk/logo/expresslogo.webp",
        "article": "اورنگی ٹاؤن کے علاقے ڈسکو موڑ کے قریب جوس سینٹر میں ڈکیتی کی کوشش کے دوران ڈاکو کی فائرنگ سے ایک شہری شدید جاں بحق ہو گیا جبکہ نامعلوم شہری کی فائرنگ سے ایک ڈاکو بھی مارا گیا۔\nپولیس حکام کے مطابق ایک ڈاکو ہلاک ہو گیا جبکہ دوسرا فرار ہونے میں کامیاب ہو گیا۔\nایدھی حکام کے مطابق، زخمی ہونے والے شہری کی شناخت 20 سالہ عابد کے نام سے ہوئی ہے، جو بعد ازاں تشویشناک حالت میں اسپتال منتقل کرنے کے باوجود زخموں کی تاب نہ لاتے ہوئے دم توڑ گیا۔\nمزید پڑھیں: کراچی: کیماڑی اور قیوم آباد کے قریب ڈاکوؤں کی فائرنگ سے تین افراد زخمی\nتفصیلات کے مطابق دو ڈاکو جوس سینٹر میں ڈکیتی کی نیت سے داخل ہوئے تھے۔ جوس سینٹر کے ملازم نے ڈاکوؤں کے سامنے مزاحمت کی جس پر ڈاکوؤں نے فائرنگ کر دی۔\nفائرنگ کے نتیجے میں شہری عابد گولی لگنے سے شدید زخمی ہو گیا۔ اس دوران ایک ڈاکو موقع سے فرار ہو گیا جبکہ دوسرے کو ایک نامعلوم شہری نے فائرنگ کر کے ہلاک کر دیا۔\nپولیس نے موقع پر پہنچ کر تحقیقات شروع کر دی ہیں اور فرار ہونے والے ڈاکو کی گرفتاری کے لیے چھاپے مارے جا رہے ہیں۔",
        "published_date": "Mon, 19 May 2025 03:44:10 UTC",
        "source": "Express Urdu"
    },
    {
        "guid": "93b94a12a36feaa509df80dd5f77d5e6",
        "title": "پی ایس ایل کی رونقیں بحال، بھارت بے حال",
        "link": "https://www.express.pk/story/2762055/pi-s-ail-ki-ronaqai-bahaal-bharat-be-haal-2762055/",
        "image_url": "https://img.express.pk/logo/expresslogo.webp",
        "article": "’’سر میچ کیوں نہیں ہو رہا‘‘ ایک کھلاڑی نے ٹیم منیجر سے پوچھا\n’’وہ دراصل انڈیا نے اسٹیڈیم کے باہر ڈرون حملہ کیا تھا نہ اس لیے‘‘ اسے جواب ملا\n’’ان کی ایسی کی تیسی، ہم ڈرنے والے نہیں ہیں، آپ حکام کو ہمارا  پیغام پہنچا دیں ہم کھیلنے کیلیے تیار ہیں‘‘ اس کھلاڑی نے جب یہ کہا تو دیگر نے بھی ’’ہاں ہاں ہم تیار ہیں کی آوازیں بلند کیں‘‘\nیہ جذبہ دیکھ کر منیجر کی آنکھیں بھر آئیں اور انھوں نے جواب دیا ’’ہمارا کوئی مسئلہ نہیں لیکن غیرملکی کرکٹرز اور اسٹیڈیم میں موجود ہزاروں شائقین کا بھی تو سوچنا ہے، بزدل دشمن کہیں کوئی ایسی حرکت نہ کر دے جس سے  نقصان ہو اسی لیے میچ ملتوی کیا گیا ہے‘‘\nاس کے بعد آپ جانتے ہیں کہ کیا ہوا، پہلے لیگ دبئی لے جانے کا فیصلہ کیا گیا اور چند گھنٹوں بعد ملتوی کرنے پر اتفاق ہوا، جنگ بندی کے بعد ری شیڈول ہو کر اب میچز دوبارہ شروع ہو چکے ہیں، راولپنڈی کرکٹ اسٹیڈیم میں ہی پی ایس ایل میں تعطل آیا اور وہیں سے دوبارہ آغاز ہوا، کتنا دلکش منظر تھا جب ہزاروں شائقین قومی پرچم لہرا کر میچ سے لطف اندوز ہورہے تھے، ملی نغموں کی دھن پران کا رقص دیکھ کر دنیا کو اندازہ ہو گیا کہ پاکستانی کھیلوں سے محبت کرنے والے امن پسند لوگ ہیں۔\nلیکن اگر ہمیں چھیڑا جائے تو پھر ہم دشمن کو چھوڑتے بھی نہیں ہیں، پی سی بی نے ابتدائی میچز کو مسلح افواج کے نام کر کے اچھا قدم اٹھایا، انہی کی وجہ سے ہم بھارت کو داندان شکن جواب دینے میں کامیاب رہے جس نے دنیا بھر میں موجود پاکستانیوں کا سر فخر سے بلند کر دیا۔ \nبھارت نے جان بوجھ کر راولپنڈی اسٹیڈیم میں ڈرون بھیجا تھا تاکہ ایک بار پھر کرکٹ کو نشانہ بنا کر پاکستان میں کھیلوں کو روکا جائے لیکن ہوا کیا خود اس کے ملک میں آئی پی ایل رک گئی،پلیئرز خوفزدہ ہو کر چلے گئے،کئی تو واپس بھی نہیں آئے، دیگر کو مستقبل میں معاہدے نہ کرنے جیسی دھمکیاں دے کر بلایا گیا۔ \nآپ بھارتی ذہنی پستی کا اس بات سے اندازہ لگا سکتے ہیں کہ ایسی ایسی جھوٹی خبریں پھیلائی گئیں جن پر دنیا ہنس رہی ہے، فوٹو شاپ کر کے راولپنڈی اسٹیڈیم کی بھی تباہ شدہ تصویر چلائی گئی، پاکستان نے جہاز گرائے تو پوری دنیا کو ثبوت دیے، بھارت نے جعلی خبریں پھیلا کر خود کو مذاق کا نشانہ بنوایا۔\nآسٹریلیا کے مچل اسٹارک نے بھارت جانے سے انکارکر دیا لیکن ان کے ہم وطن ڈیوڈ وارنر نے پاکستان آنے کا فیصلہ کرنے میں کوئی تاخیر نہیں کی، ہم نے انھیں کوئی دھمکی نہیں دی کہ نہیں آئے تو آئندہ نہیں بلائیں گے، پیسے کی وارنر کے پاس کیا کمی ہوگی،بطور کپتان کراچی کنگز کے ساتھ وہ جذباتی طور پر منسلک ہو چکے اور انھیں پاکستانی سیکیورٹی پر بھی پورا اعتماد ہے اسی لیے یہاں آ کر دوبارہ کھیل رہے ہیں۔ \nمیری کئی غیر ملکی کرکٹرز سے بات چیت ہوتی رہتی ہے، ان میں سے بیشتر یہ کہتے ہیں کہ ہمارا پاکستان میں جتنا خیال رکھا جاتا ہے ایسا کہیں اور نہیں ہوتا، چاہے لاہور قلندرز کے ثمین رانا اور عاطف رانا ہوں یا کوئٹہ گلیڈی ایٹرز کے ندیم عمر، حسن ندیم عمر یا اعظم خان، پشاور زلمی کے جاوید آفریدی ہوں یا محمد اکرم، کراچی کنگز کے سلمان اقبال ہوں یا حیدر اظہر ، اسلام آباد یونائیٹڈ کے ریحان الحق ہوں یا ملتان سلطانز کے علی ترین یہ سب کھلاڑیوں کو شہزادوں کی طرح رکھتے ہیں۔ \nہماری سیکیورٹی ایجنسیز انھیں سربراہ مملکت جیسی سیکیورٹی فراہم کرتی ہیں، اچھا کھیلیں یا خراب ہمیشہ سپورٹ کیا جاتا ہے، اسی لیے ایک بار جو پی ایس ایل میں شرکت کر لے اگلی مرتبہ اسے آنے کا فیصلہ کرنے میں تاخیر نہیں ہوتی، بھارت میں یقینی طور پر زیادہ پیسے ملتے ہیں ،لیکن یہاں اس کے ساتھ پیار اور دوستی بھی ملتی ہے، آپ سکندر رضا کی مثال دیکھ لیں وہ اپنے سخت ترین شیڈول سے وقت نکال کر پاکستان پہنچ چکے ہیں، ایسی کمٹمنٹ شاید ہی آپ کو کسی اور لیگ میں ملے۔ \nپہلے کہا جا رہا تھا کہ شاید بڑے نام نہ آ سکیں اب دیکھیں کئی اہم کرکٹرز پاکستان آ چکے ہیں، ہمیں اس موقع پر پی سی بی کو بھی داد دینی چاہیے، محسن نقوی بطور وزیر داخلہ بیحد مصروف رہے لیکن ساتھ کرکٹ معاملات کو بھی دیکھتے رہے، وہ بہترین آل راؤنڈر ہیں اور بیک وقت کئی محاذ کامیابی سے سنبھال سکتے ہیں، شاید اسی لیے ملک کی بیشتر طاقتور ترین شخصیتوں کی آنکھ کا تارا ہیں۔\nانھوں نے بہت اچھے انداز سے پی ایس ایل کے معاملات کو دیکھا اور اہم فیصلے کیے،لیگ کے سی ای او سلمان نصیر نے بھی دن رات کی پروا کیے بغیر بہترین انداز میں فرائض نبھائے،میڈیا کے محاذ پر عامر میر، رفیع اللہ اور رضا راشد لگے رہے، جو کام مہینوں کے تھے وہ گھنٹوں میں ہوئے اور پاکستان  ایک بار پھر مسابقت سے بھرپور سپر لیگ شروع کرنے میں کامیاب ہو گیا۔ \nبھارتی ذہنیت کا آپ اس بات سے اندازہ لگا لیں کہ مجھ جیسے ایک عام صحافی کا بھی ایکس (ٹویٹر) اکاؤنٹ اپنے ملک میں بند کر دیا، کئی دیگر پاکستانیوں کے ساتھ بھی ایسا کیا گیا، پی سی بی اور لاہور قلندرز تو پہلے ہی اس معطلی کی زد میں آ گئے تھے لیکن ہم پر اس کا کوئی اثر نہیں پڑے گا، اپنے ملک پر ایسے ہزاروں سوشل میڈیا اکاؤنٹ قربان۔ \nبھارتی سچ بتانے والی آوازیں روک کر اپنے اس میڈیا کو فروغ دے رہے ہیں جس نے حالیہ کشیدگی میں لاہور ’’پورٹ‘‘ پر حملہ کروا دیا، اس پورٹ کو آج تک لاہوریوں نے بھی نہیں دیکھا تھا، بھارتیوں نے تو کراچی کو بھی فتح کر لیا تھا، بس یہ لوگ اسی میں خوش رہیں، 2،4 فلمیں بنا کر اپنی قوم کو اور بے وقوف بنائیں، شکر ہے ہمارے  ملک میں ایسا نہیں، یہاں جنگ کے دوران بھی سچ بتایا گیا جس کی وجہ سے میڈیا پرعوام کا بھروسہ برقرار رہا۔\nراولپنڈی اسٹیڈیم کی رونقیں دیکھ کر ہر پاکستانی خوشی سے سرشار ہے، ہمیں فتح کا جشن مناتے ہوئے ہوشیار بھی رہنا چاہیے، بھارت پاکستان کیلیے کھودے گڑھے میں خود گر چکا،اب اس کے اپنے لوگ اور غیرملکی میڈیا بھی حکومت پر سوال اٹھا رہے ہیں،آئندہ کوئی ایڈونچر کرتے وقت اسے ہزار بار سوچنا پڑے گا۔\n(نوٹ: آپ ٹویٹر پر مجھے @saleemkhaliq پر فالو کر سکتے ہیں)",
        "published_date": "Mon, 19 May 2025 03:44:10 UTC",
        "source": "Express Urdu"
    },
    {
        "guid": "ce7266a03f626743e34c1dae57501da1",
        "title": "جو بائیڈن کی زندگی کا سب سے بڑا چیلنج، پروسٹیٹ کینسر ہڈیوں تک پھیل گیا",
        "link": "https://www.express.pk/story/2762054/jo-bidon-ki-zindagi-ka-sab-se-bara-challenge-prostate-cancer-hadion-tak-phail-gaya-2762054/",
        "image_url": "https://img.express.pk/logo/expresslogo.webp",
        "article": "سابق امریکی صدر جو بائیڈن کو پروسٹیٹ کینسر کی تشخیص ہوئی ہے، جو ہڈیوں تک پھیل چکا ہے۔ \nان کی عمر 82 سال ہے اور وہ اس وقت اپنے معالجین کے ساتھ علاج کے آپشنز پر غور کر رہے ہیں۔\nجو بائیڈن کی آفس کی جانب سے جاری کردہ بیان میں کہا گیا ہے کہ جمعہ کے روز سابق صدر کو جارحانہ نوعیت کے پروسٹیٹ کینسر کی تشخیص ہوئی۔\nطبی رپورٹس کے مطابق اس بیماری کا پھیلاؤ ہڈیوں تک ہو چکا ہے، جس کے بعد بائیڈن اور ان کے اہل خانہ نے اپنے معالجین سے مشورہ کیا ہے تاکہ علاج کے مختلف آپشنز پر غور کیا جا سکے۔\nپروسٹیٹ کینسر مردوں میں سب سے عام کینسر ہے، جو پروسٹیٹ گلینڈ میں پیدا ہوتا ہے۔ پروسٹیٹ ایک چھوٹا غدود ہے جو مردوں کے تولیدی نظام کا حصہ ہوتا ہے۔\nجو بائیڈن کی صدارت کی مدت 20 جنوری کو ختم ہوئی تھی، اور اس وقت سابق صدر عوامی زندگی سے کسی حد تک الگ ہو چکے ہیں۔\nتاہم ان کی صحت کے حوالے سے یہ نئی تشخیص ان کے مداحوں اور عالمی رہنماؤں کے لیے تشویش کا باعث بنی ہے۔",
        "published_date": "Mon, 19 May 2025 03:44:12 UTC",
        "source": "Express Urdu"
    },
    {
        "guid": "11675069421d22b8b4bc142841963911",
        "title": "سیزفائر معاہدے کی کوئی ایکسپائری نہیں، بھارتی فوج",
        "link": "https://www.express.pk/story/2762053/ceasefire-muahiday-ki-koi-expiry-nahi-bharti-fouj-2762053/",
        "image_url": "https://img.express.pk/logo/expresslogo.webp",
        "article": "بھارتی فوج نے کہا کہ 12 مئی کو پاکستان اور انڈیا کے درمیان طے پانیوالے جنگ بندی معاہدے کی کوئی ایکسپائری ڈیٹ نہیں۔ \nبھارتی فوج کی جانب سے جاری بیان میں کہا گیا کہ اتوار کو ڈی جی ایم اوز کی بات چیت طے نہیں تھی۔ جہاں تک جہاں تک دونوں ملکوں کے ڈائیریکٹر جنرلز ملٹری آپریشنز کے درمیان ہونے والے جنگ بندی معاہدے کی بات ہے تو اس کی میعاد ختم ہونے کی کوئی تاریخ نہیں ہے۔\nمزید پڑھیں: بھارت کے منفی رویے کی وجہ سے سیز فائر خطرے میں ہے، بلاول بھٹو\nتوقع ہے کہ پاکستان اور بھارت کے ڈی جی ایم اوز جنگ بندی کو مزید مستحکم کرنے کے لیے منگل کو مذاکرات کا اگلا دور کریں گے۔ ذرائع نے بتایا کہ بھارتی رہنماؤں کے متعصبانہ بیانات کے باوجود بھارتی فوج جنگ بندی برقرار رکھنے کے لیے مثبت اشارے دے رہی ہے۔",
        "published_date": "Mon, 19 May 2025 03:44:12 UTC",
        "source": "Express Urdu"
    },
    {
        "guid": "ae0c294a5940c97ca768e27b3ceeb84c",
        "title": "عالمی تجارت کی نئی صف بندی، پاکستان کے لیے نیا موقع",
        "link": "https://www.express.pk/story/2762052/aalmi-tijarat-ki-nai-saf-bandi-pakistan-ke-liye-naya-mauqa-2762052/",
        "image_url": "https://img.express.pk/logo/expresslogo.webp",
        "article": "عالمی تجارت میں بڑی تبدیلیوں کا سلسلہ جاری ہے، جس میں بڑے معاشی طاقتوں کے مابین نئے تجارتی معاہدے ہو رہے ہیں۔ حالیہ دنوں میں امریکا اور چین کے درمیان تاریخی تجارتی معاہدہ طے پایا، جس کے تحت باہمی محصولات میں 115 فیصد کمی کی گئی ہے اور اہم تجارتی پابندیاں نرم کی گئی ہیں۔ \nاس معاہدے سے عالمی سطح پر تجارتی تناؤ میں کچھ کمی ضرور آئی ہے، لیکن مستقبل کے حوالے سے غیر یقینی صورتحال برقرار ہے۔ پاکستان کے لیے یہ موقع ہے کہ وہ عالمی منڈیوں میں اپنی موجودگی کو مضبوط کرے۔\nماہرین کا کہنا ہے کہ امریکا کے ساتھ پاکستان کی موجودہ برآمدات محض 0.17 فیصد ہیں، جو کہ بنگلہ دیش جیسے ہمسایہ ممالک کے مقابلے میں بہت کم ہے، اگر پاکستان اپنی برآمدات کا حصہ صرف 1 فیصد تک بھی بڑھا لے، تو ملکی برآمدات میں چھ گنا اضافہ ہو سکتا ہے۔\nمزید پڑھیں: نئی امریکی انتظامیہ کے ساتھ  تجارتی  تعلقات کا فروغ اولین ترجیح ہے، پاکستانی سفیر\nتاہم، اس کے لیے ضروری ہے کہ پاکستان صرف ٹیکسٹائل اور کم قیمت مصنوعات پر انحصار کرنے کے بجائے اعلیٰ قدر والے شعبوں جیسے انجینئرنگ، فارماسیوٹیکل اور آئی ٹی خدمات میں قدم بڑھائے۔ چین کے ساتھ بھی پاکستان کے معاشی تعلقات میں بہتری کی گنجائش موجود ہے۔،\n2006 میں دونوں ممالک کے درمیان آزاد تجارتی معاہدہ (FTA) طے پایا، لیکن پاکستان اس سے خاطر خواہ فائدہ نہ اٹھا سکا۔ ویتنام اور تھائی لینڈ جیسے ممالک نے چین کی معیشت کے ساتھ مضبوط انضمام کیا اور اپنی برآمدات میں نمایاں اضافہ کیا، جبکہ پاکستان تحفظاتی پالیسیوں کی وجہ سے پیچھے رہ گیا۔\nترکی اور میکسیکو کی مثالیں ہمارے سامنے ہیں، جنھوں نے اپنے بڑے معاشی شراکت داروں کے ساتھ اقتصادی انضمام کے ذریعے اپنی برآمدات کو کئی گنا بڑھایا۔ ترکی نے یورپی یونین کے ساتھ کسٹمز یونین میں شامل ہو کر 2023 تک دو طرفہ تجارت کو 206 بلین یورو تک پہنچایا۔\nمزید پڑھیں: پاکستان نے امریکا کو ’زیرو ٹیرف‘ دو طرفہ تجارتی معاہدے کی پیشکش کردی\nاسی طرح، میکسیکو نے NAFTA میں شمولیت کے بعد اپنی برآمدات کو 51 بلین ڈالر سے بڑھا کر 594 بلین ڈالر تک پہنچایا۔ ماہرین کا کہنا ہے کہ پاکستان کو بھی عالمی تجارتی منظرنامے میں اپنی پوزیشن مضبوط کرنے کے لیے حکمت عملی تبدیل کرنی ہوگی۔\nاب وقت آ گیا ہے کہ پاکستان چین اور امریکا کے ساتھ اسٹریٹجک تجارتی معاہدے کرے، تحفظاتی پالیسیوں کو ترک کرے، اور اعلیٰ قدر والی مصنوعات کی برآمدات میں اضافہ کرے۔ اگر پاکستان نے اس موقع سے فائدہ نہ اٹھایا، تو عالمی تجارت کی نئی لہر سے محروم رہ سکتا ہے۔",
        "published_date": "Mon, 19 May 2025 03:44:12 UTC",
        "source": "Express Urdu"
    },
    {
        "guid": "ef2e6848766c3a8fe5d7ba3f7e8a0424",
        "title": "کاٹن انڈسٹری کے تاریخ کے بدترین معاشی بحران میں مبتلا ہونے کے خدشات",
        "link": "https://www.express.pk/story/2762051/cotton-industry-ke-tareekh-ke-bad-tareen-muashi-bohraan-mein-mubtala-honay-ke-khadshaat-2762051/",
        "image_url": "https://img.express.pk/logo/expresslogo.webp",
        "article": "ملکی تاریخ میں پہلی بار مئی کے دوسرے ہفتے میں نئے کاٹن جننگ سیزن کے آغاز کے باوجود بیرون ملک سے روئی اور سوتی دھاگے کی ڈیوٹی فری درآمدات نہ رک سکیں جس کے باعث کاٹن جننگ سمیت پوری کاٹن انڈسٹری کے تاریخ کے بدترین معاشی بحران میں مبتلا ہونے کے خدشات پیدا ہوگئے ہیں۔\nکاٹن ایئر 2025-26 کے دوران کاٹن جننگ و ٹیکسٹائل انڈسٹری اپنی پیداواری استعداد سے 50 فیصد سے بھی کم صلاحیت کے ساتھ بمشکل فعال ہوسکے گی جو اربوں ڈالر مالیت کی روئی کے ساتھ خوردنی تیل کی درآمدات بڑھانے کا باعث بنے گا۔\nچیئرمین کاٹن جنرز فورم احسان الحق نے ایکسپریس کو بتایا کہ پنجاب کے شہروں خانیوال اور بورے والا میں 3 جننگ فیکٹریاں فعال ہوچکی ہیں جبکہ سندھ کے شہر ٹنڈو آدم میں 25 مئی سے ایک دو جننگ فیکٹریاں فعال ہونے کی اطلاعات ہیں۔\nمزید پڑھیں: ٹرمپ ٹیرف: ٹیکسٹائل ملز کا امریکا سے کاٹن خریدے سے انکار\nابتدائی طور پر نئی پیداوار کی حامل روئی کے سودے 17 ہزار سے  17 ہزار 500 روپے فی من تک طے پارہے ہیں جبکہ نئی پھٹی کی 8 ہزار 300 روپے سے 8 ہزار 500 روپے فی 40 کلو گرام تک خرید و فروخت ہو رہی ہے۔\nانھوں نے بتایا کہ وفاقی حکومت کی جانب سے تقریباً 50 سال بعد پاکستان میں کپاس کے بیج کی درآمد کرنے کی اجازت دی گئی ہے لیکن یہ اطلاعات بھی ہیں کہ کچھ عرصے قبل بعض اعلیٰ حکومتی شخصیات سمیت بعض نجی سیڈ کمپنیاں اپنے طور پر چین، آسٹریلیا، امریکا اور برازیل سے کپاس کا بیج لاکر پاکستان کے مختلف حصوں میں آزمائشی کاشت کا تجربہ کرچکی ہیں لیکن یہ تجربہ ناکام رہا جس کی بڑی وجہ پاکستان میں کراپ زوننگ قوانین پر عمل درآمد نہ ہونے سے پیدا ہونے والی ماحولیاتی آلودگی سے کپاس کی فصل کامیاب نہ ہونا ہے۔\nانھوں نے بتایا کہ اس وقت پاکستان میں کپاس کی پیداوار بنیادی مسئلہ نہیں ہے بلکہ اس کی مقامی کھپت کا نہ ہونا اصل مسئلہ ہے جس کے باعث کاٹن ایئر 2024-25 کے دوران پاکستان میں تاریخ کی دوسری کم ترین فصل صرف 55لاکھ گانٹھ ہونے کے باوجود اب بھی جننگ فیکٹریوں کے پاس 2 سے ڈھائی لاکھ گانٹھ کے لگ بھگ روئی قابل فروخت ذخائر موجود ہیں۔",
        "published_date": "Mon, 19 May 2025 03:44:12 UTC",
        "source": "Express Urdu"
    },
    {
        "guid": "765cd4169d112e8876fdfbe7b6b1e796",
        "title": "لیاری میں مبینہ پولیس مقابلہ، خطرناک گروپ کا اہم کارندہ گرفتار",
        "link": "https://www.express.pk/story/2762050/liyari-mein-mobayyana-police-muqaabla-khatarnaak-group-ka-ahem-karinda-girftar-2762050/",
        "image_url": "https://img.express.pk/logo/expresslogo.webp",
        "article": "چاکیواڑہ پولیس نے لیاری کے علاقے میں مبینہ پولیس مقابلے کے دوران گینگ وار سے تعلق رکھنے والے زاہد لاڈلا گروپ کے ایک اہم کارندے کو زخمی حالت میں گرفتار کر لیا۔ \nگرفتار ملزم سے اسلحہ، نقدی، موبائل فون اور موٹرسائیکل برآمد کر لی گئی۔\nپولیس ذرائع کے مطابق یہ کارروائی مرزا آدم خان روڈ پر ربانی مسجد کے قریب عمل میں لائی گئی جہاں ملزمان نے پولیس کو دیکھتے ہی فائرنگ شروع کر دی۔\nمزید پڑھیں: کراچی، شہر میں دو مبینہ پولیس مقابلوں میں ایک ڈاکو ہلاک، 4 گرفتار\nجوابی کارروائی میں ایک ملزم زخمی ہو گیا، جسے فوری طور پر سول اسپتال منتقل کر دیا گیا۔ گرفتار ملزم کی شناخت سورج عرف بھکاری کے نام سے کی گئی ہے۔\nپولیس حکام کے مطابق گرفتار ملزم کا تعلق لیاری گینگ وار کے زاہد لاڈلا گروپ سے ہے اور وہ متعدد جرائم میں ملوث رہا ہے۔\nاس کے قبضے سے اسلحہ، ایک موٹرسائیکل، نقد رقم اور موبائل فون برآمد کیے گئے ہیں۔ ملزم کا ایک ساتھی موقع سے فرار ہونے میں کامیاب ہو گیا، جس کی گرفتاری کے لیے چھاپے مارے جا رہے ہیں۔\nپولیس نے مقدمہ درج کر کے مزید تفتیش شروع کر دی ہے۔",
        "published_date": "Mon, 19 May 2025 03:44:15 UTC",
        "source": "Express Urdu"
    },
    {
        "guid": "04a817f18e9bbfb885fbba23575d680d",
        "title": "تیز رفتاری کا انجام، کراچی میں ٹریلر پل سے نیچے جھول گیا",
        "link": "https://www.express.pk/story/2762049/taiz-raftari-ka-injaam-karachi-mein-trailor-pal-se-neechay-jhool-gaya-2762049/",
        "image_url": "https://img.express.pk/logo/expresslogo.webp",
        "article": "شہر قائد میں نیٹی جیٹی کے قریب واقع آئی سی آئی پل پر تیز رفتاری کے باعث ایک ٹریلر بے قابو ہو کر ریلنگ توڑتا ہوا پل کے کنارے سے لٹک گیا۔ خوش قسمتی سے واقعے میں کوئی جانی نقصان نہیں ہوا۔\nتفصیلات کے مطابق حادثہ ہفتہ کی صبح اس وقت پیش آیا جب ایک بھاری بھرکم ٹریلر تیز رفتاری کے باعث ڈرائیور کے قابو سے باہر ہو گیا اور پل کی حفاظتی ریلنگ توڑ کر آدھا حصہ نیچے کی جانب لٹک گیا۔\nواقعے کی اطلاع ملتے ہی پولیس، ریسکیو اور چھیپا کی ٹیمیں فوری طور پر موقع پر پہنچ گئیں۔\nمزید پڑھیں: کراچی: سرجانی ٹاؤن میں مکان کی چھت گرنے سے 12 سالہ بچی جاں بحق، 8 افراد زخمی\nچھیپا ذرائع کے مطابق حادثے میں کسی قسم کی جانی یا مالی نقصان کی اطلاع نہیں ملی، جبکہ ٹریفک پولیس کے ترجمان نے تصدیق کی ہے کہ حادثہ تیز رفتاری کے باعث پیش آیا۔ ڈرائیور کو بحفاظت نکال لیا گیا ہے۔\nپولیس حکام کے مطابق ٹریلر کا اگلا حصہ پل کے کنارے سے نیچے کی طرف لٹکا ہوا ہے، جسے محفوظ طریقے سے ہٹانے کے لیے بھاری مشینری طلب کر لی گئی ہے۔ واقعے کے باعث پل پر ٹریفک کی روانی متاثر ہوئی تاہم متبادل راستوں سے ٹریفک کو بحال رکھا گیا۔",
        "published_date": "Mon, 19 May 2025 03:44:17 UTC",
        "source": "Express Urdu"
    },
    {
        "guid": "5ce05c58bf2a386607fabaa3fc48ecbc",
        "title": "امن کا راستہ ہی واحد حل",
        "link": "https://www.express.pk/story/2762048/aman-ka-rasta-hi-wahid-hal-2762048/",
        "image_url": "https://img.express.pk/logo/expresslogo.webp",
        "article": "امریکا کے صدر ڈونلڈ ٹرمپ نے کہا کہ پاکستانی شاندار لوگ ہیں، وہ ناقابل یقین چیزیں بناتے ہیں، انھیں نظر انداز نہیں کرسکتے۔ امریکی خبر رساں ادارے فوکس نیوز کو دیے گئے ایک انٹرویو میں امریکی صدر کا کہنا تھا کہ میری مداخلت نے دو جوہری ہتھیاروں سے لیس پڑوسیوںکو شدید فوجی کشیدگی کے بعد جنگ کے دہانے سے واپس لانے میں مدد کی۔ میں تجارت کو استعمال کرکے جنگوں کو روک رہا ہوں۔\n بین الاقوامی طور پر امریکا سمیت دیگر ممالک نے پاک بھارت کشیدگی کم کرنے اور متوقع ایٹمی جنگ کو روکنے میں مثبت اور فوری کردار ادا کیا ہے۔ جنگ بندی کو بین الاقوامی طور پر خوش آیند قرار دیا گیا ہے۔ اس جنگ کے دوران در پیش مسائل کا ادراک بھی ضروری ہے۔\nصدر ڈونلڈ ٹرمپ نے متعدد بار مسئلہ کشمیر پر ثالثی کی پیشکش کی ہے۔ان کی یہ پیشکش اس وقت بھی اہم سمجھی گئی جب بھارت نے اسے سختی سے مسترد کیا ۔ پاکستان کی طرف سے ہمیشہ سے یہ مؤقف رہا ہے کہ مسئلہ کشمیر کو عالمی سطح پر اٹھایا جائے اور کسی غیر جانبدار تیسرے فریق کی ثالثی سے حل کیا جائے۔\nصدر ٹرمپ کی پیشکش دراصل اسی خواہش کا عکس تھی تاہم بھارت کی ہٹ دھرمی اور داخلی سیاست میں کشمیر کارڈ کے غلط استعمال نے ہر کوشش کو ناکام بنایا ہے۔ اقوام متحدہ کی سلامتی کونسل کی کشمیریوں کے حق خود ارادیت کی قرارداد جس پر کئی دہائیوں سے عمل نہیں کرایا جا سکا، اب اس کو یقینی بنانے کا وقت آگیا ہے۔ کشمیریوں کو آزادانہ طور پر اپنی زندگی کا فیصلہ کرنے کا حق دیا جائے اور پاکستان اور بھارت دونوں اپنے ملکوں میں درپیش مسائل پر توجہ مرکوز کر کے اپنی عام عوام کی زندگی بہتر کر سکتے ہیں۔\nعالمی دنیا کو یہ بھی یقینی بنانا ہے کہ بغیر ثبوت اور تحقیق کے صرف ایک الزام کی بنیاد پر کوئی ملک دوسرے ملک پر حملہ کرنے کا حق نہیں رکھتا تاکہ مستقبل میں ایسے تنازعات اور جنگ سے بچا جا سکے۔ کیا واقعی ہم اکیسویں صدی کے 25 ویں سال میں رہ رہے ہیں، جہاں ہر مُلک میں تعمیر و ترقی کا شور ہے، مگر اِن دونوں ممالک کے عوام خوش حال زندگی کی تلاش میں اپنے اپنے ممالک سے بھاگ رہے ہیں۔ بہتر یہی ہوگا کہ بھارت خُود پر طاری جن کو بوتل میں بند کرنے کی کوئی تدبیر کرے۔\nہر بار حالات کی سنگینی نے عالمی برادری کو مجبور کیا کہ وہ مداخلت کرے اور فریقین کو پیچھے ہٹنے پر آمادہ کرے۔ تاہم یہ وقتی حل تھے، مستقل نہیں۔ سوال یہ ہے کہ آخر کب تک یہ تلوار لٹکتی رہے گی؟ کب تک دونوں ممالک اپنی معیشتوں، انسانی وسائل اور عوامی فلاح کو نظر انداز کر کے دفاعی اخراجات پر زور دیتے رہیں گے؟ ایٹمی ہتھیاروں کا ذکر کرنا کسی بھی ملک کے لیے ایک خوفناک سوچ ہے، لیکن جب دونوں ممالک کی تاریخ میں تین بڑی جنگیں ہو چکی ہوں، اور ہر وقت لائن آف کنٹرول پر فائرنگ کا سلسلہ جاری ہو، تو ایٹمی جنگ کا امکان کوئی دور کی بات نہیں رہتی۔\nپاکستان اور بھارت دونوں کے پاس سیکنڈ اسٹرائیک صلاحیت موجود ہے، جو دفاعی حکمت عملی کے اعتبار سے ایک خطرناک توازن پیدا کرتی ہے۔ کوئی بھی حادثاتی یا غیر ذمے دارانہ اقدام پورے خطے کو تباہی کے دہانے پر لا سکتا ہے۔ ایک اندازے کے مطابق اگر دونوں ممالک کے درمیان محدود ایٹمی جنگ بھی چھڑ جائے، تو کروڑوں افراد لقمہ اجل بن جائیں گے، اس کے ماحولیاتی اثرات پوری دنیا کو لپیٹ میں لے سکتے ہیں۔ اس صورت میں عالمی معیشت، خوراک کی فراہمی، موسمیاتی تبدیلی اور انسانی صحت پر پڑنے والے اثرات ناقابل تصور ہوں گے۔\nایسی صورتحال میں امن کا راستہ ہی واحد حل ہے۔ سوال یہ ہے کہ امن کیسے قائم ہو؟ اس کا پہلا اور اہم قدم یہ ہے کہ دونوں ممالک سنجیدہ اور نتیجہ خیز مذاکرات کی طرف آئیں۔ ٹھوس ایجنڈے، عوامی شمولیت، اعتماد سازی کے اقدامات اور مسئلہ کشمیر کو مرکز میں رکھنا ہوگا۔\nاعتماد سازی کے لیے دونوں ممالک کو تجارت، ثقافت، تعلیم، سائنس اور ماحولیات کے شعبوں میں تعاون بڑھانا چاہیے۔ جب عوام کے درمیان رابطے بڑھیں گے، جب طلبہ، فنکار، صحافی، اساتذہ اور کاروباری افراد ایک دوسرے کے ملک جائیں گے، تبھی دلوں میں پیدا ہونے والی خلیج کم ہو سکیں گی۔ میڈیا کو اس میں اہم کردار ادا کرنا ہوگا، جو اکثر اوقات نفرت اور تعصب کو ہوا دیتا ہے۔\nطاقتور اقوام کو بھی اپنا کردار ادا کرنا ہوگا۔ صرف اس لیے خاموش رہنا کہ بھارت ایک بڑی منڈی ہے، ایک کمزور دلیل ہے۔ سعودی عرب، ترکیہ، یواے ای، قطر، جرمنی، فرانس، برطانیہ، جاپان، جنوبی کوریا، چین، روس اور امریکا کو مل کر اس مسئلے کو ایک منصفانہ اور پائیدار حل کی طرف لے جانا ہوگا۔ ایک اور اہم پہلو یہ ہے کہ مسئلہ کشمیر کے حل کے بغیر پاکستان اور بھارت کبھی ترقی نہیں کر سکتے۔\nچین، جاپان اور جرمنی کی مثالیں ہمارے سامنے ہیں، جنھوں نے جنگوں کے بعد معیشت، تعلیم اور ٹیکنالوجی پر توجہ دی، اور آج دنیا کی طاقتوں میں شامل ہیں۔ ہمیں یہ سمجھنا ہوگا کہ حقیقی طاقت علم، معیشت اور خوشحال عوام ہیں۔\nپاکستان اور بھارت کے پاس اب بھی وقت ہے کہ وہ جنگ کے راستے سے ہٹ کر امن کی طرف قدم بڑھائیں۔ دشمنی ہماری قسمت نہیں، بلکہ ہماری اپنی بنائی ہوئی دیوار ہے، جسے ہم ہی گرا سکتے ہیں۔ 2023کے عالمی بینک کے ریکارڈ کے مطابق انڈیا میں 123 ملین افراد ایسی زندگی گزار رہے ہیں جو غربت کی لکیر سے بھی نیچے ہیں۔\nاسی طرح 2024 کے ڈیٹا کے مطابق پاکستان کی 42.4 فیصد آبادی شدید غربت کا شکار ہے۔ دونوں ملکوں کے نوجوان اپنی معیشت سے مایوس ہو کر کثیر تعداد میں تعلیم اور روزگار کے بہتر مواقع ڈھونڈنے کے لیے مغربی ممالک کا رخ کر رہے ہیں۔ دونوں ملکوں کو تعلیم، معاشی ترقی، سماجی مسائل، انسانوں کی حفاظت اور بہتر طرز زندگی کے لیے کوشش کی ضرورت ہے۔ جنگ ہو یا کوئی قدرتی آفت زیادہ نقصان ہمیشہ غریب کا ہی ہوتا ہے۔ سیاست دان یا بڑے اداروں میں بیٹھے ہوئے لوگ کسی بھی آفت سے اس طرح متاثر نہیں ہوتے جتنا خمیازہ ایک غریب کو بھگتنا پڑتا ہے۔\nاب دنیا کے لیے نیا موقع ہے کہ پاکستان کو نئے سرے سے سمجھے اور بھوک، افلاس اور دشمنوں کی ہزاروں سازشوں کے بیچ تھوڑے وسائل سے حاصل کی بہت مؤثر، ہمہ گیر قوتوں کا ادراک کرے، ہم احترام ڈیزرو کرتے ہیں، ہمارا احترام کیا جائے۔ وار ڈپلومیسی کا پہلا قدم یا ہدف تلخی کو جنگ میں بدلنے سے روکنا ہوتا ہے اور اِس کے لیے ضروری ہے کہ فریقین کے درمیان رابطوں کے دروازے بند نہ ہوں۔\nویسے دشمن ممالک میں بھی بیک چینل ڈپلومیسی کے ذریعے بات چیت کے دروازے کُھلے رہتے ہیں۔ ’’وار ڈپلومیسی‘‘ محض فریقین سے کام یاب نہیں ہوتی، اِسی لیے مختلف ممالک اُن کے ساتھ شامل ہوکر تنازعے یا جنگ کے خاتمے میں مدد دیتے ہیں۔ یہ دوسری پارٹیز آپس میں دوست ہوتی ہیں یا اُن کے متعلقہ ممالک سے مضبوط روابط ہوتے ہیں۔ قطر اور پاکستان نے دوحا مذاکرات میں طالبان اور امریکا کے درمیان یہ کردار ادا کیا، جسے تُرکیہ، عرب ممالک، چین اور روس کی سپورٹ حاصل تھی۔\nموجودہ صدی میں وار ڈپلومیسی کے تحت جنگیں رکوانے کے لیے اقتصادی دباؤ یا پابندیوں کا حربہ بھی استعمال کیا جاتا ہے۔ تو یہ کہنا کہ وار ڈپلومیسی حالیہ زمانے میں کام یاب نہیں ہو رہی، غلط ہوگا، ہاں یہ ضرور ہے کہ سفارت کاری میں وقت درکار ہوتا ہے، یہ کوئی جنگ نہیں ہوتی کہ لمحوں میں سب کچھ تہس نہس کردیا جائے۔\nاِس کے لیے صبر و حوصلے کے ساتھ، تدبر کی ضرورت ہوتی ہے اور سب سے بڑھ کر عوام کی فکر کہ پراپیگنڈے کے ذریعے عام آدمی کے جذبات خواہ کتنے ہی کیوں نہ بھڑکا دیے جائیں، وہ بہرحال جنگ پسند نہیں کرتا اور اپنے بال بچوں کے ساتھ سُکون کی زندگی گزارنا چاہتا ہے۔\nیہ کہنا بے جا نہ ہوگا کہ امن محض ایک نعرہ نہیں، ایک عملی عمل ہے، جو قربانی، برداشت، سمجھداری اور دور اندیشی کا تقاضا کرتا ہے، اگر دونوں ممالک اس سوچ کو اپنا لیں، تو مسئلہ کشمیر کا حل نکل سکتا ہے۔جنوبی ایشیاء کا خطہ عشروں سے عدم استحکام، کشیدگی اور خطرناک تنازعات کا شکار رہا ہے، جن میں سب سے سنگین اور دیرینہ مسئلہ پاک بھارت تعلقات اور ان کے بطن سے ابھرنے والا مسئلہ کشمیر ہے۔\nیہ ایک ایسا قضیہ ہے جو نہ صرف دو ملکوں کے درمیان کشیدگی کا محور ہے بلکہ عالمی امن کے لیے بھی ایک سنگین خطرہ بن چکا ہے۔ اس مسئلے کی پیچیدگی اس قدر گہری ہے کہ اسے محض سفارتی بیانات یا وقتی اقدامات سے سلجھایا نہیں جا سکتا۔ ضرورت اس بات کی ہے کہ دونوں ممالک تاریخ کے زخموں کو سمجھتے ہوئے، حال کے تقاضوں اور مستقبل کی اہمیت کو مدنظر رکھتے ہوئے ایک نئے مکالمے کا آغاز کریں، جس کا مرکز عوام کی خواہشات، انسانی حقوق کا احترام اور علاقائی سلامتی ہو۔",
        "published_date": "Mon, 19 May 2025 03:44:20 UTC",
        "source": "Express Urdu"
    },
    {
        "guid": "7e53c6d7e38a6f6b13b573df78491c87",
        "title": "اس فتح کا راز",
        "link": "https://www.express.pk/story/2762047/is-fatah-ka-raaz-2762047/",
        "image_url": "https://img.express.pk/logo/expresslogo.webp",
        "article": "جنوبی ایشیا میں دو طاقت ور لہریں متحرک تھیں۔ ایک لہر کا تعلق خطے میں بھارت کی بالادستی سے تھا اور دوسری کا رخ اس کے بالکل الٹ یعنی پرامن بقائے باہمی، امن اور سلامتی کی طرف تھا۔ 10 مئی نے خطے میں دھونس، دھاندلی کے ساتھ بالادستی کا غرور خاک میں ملا دیا ہے اور اب جنوبی ایشیا میں ایک نئے دور کا آغاز ہو رہا ہے جس میں بھارت کو بالادستی کی خواہش ترک کر کے ترقی کے ایک مشترکہ ویژن میں سب کا ساتھ دینا ہو گا دوسری صورت میں اسے مزید تنہائی کا سامنا کرنا پڑے گا۔\nبھارت نے پہلگام کا ڈرامہ رچا کر پاکستان پر الزام کیوں عاید کیا اور اس پر جنگ کیوں مسلط کی؟ یہ معمہ ناقابل فہم نہیں۔ اس کی وجوہات واضح ہیں۔ چھٹی عالمی طاقت بننے کا خناس بھارت کے ذہن میں ایک عرصے سے تھا۔ اس کا خیال یہ تھا کہ وہ بڑوسی ملکوں کو اپنا تابع مہمل بنا کر یہ مقصد حاصل کر سکتا ہے۔\nاس مقصد کے لیے وہ بنگلا دیش سمیت جنوبی ایشیا کے تمام ملکوں کے ساتھ درشتی سے پیش آتا اور ان کے وسائل پر قبضہ جماتا آیا ہے جس کا خطے میں شدید ردعمل تھا۔ اس ردعمل کا پہلا عملی اظہار بنگلا دیش میں بھارت کی کٹھ پتلی حکومت کے خاتمے کی صورت میں ہوا جس کے نتیجے میں مسلم بنگال انگڑائی لے کر اٹھ کھڑا ہوا۔ خطے کے تمام چھوٹے ملکوں نے اس تبدیلی کا خیر مقدم کیا۔\n یہ صورت حال بھارت کے لیے ناقابل برداشت تھی۔ وہ درست طور پر سمجھتا تھا کہ بنگلا دیش میں رونما ہونے والی تبدیلی نے اس کی خواہشات کا خون کر دیا ہے۔ اگر معاملات کو واپس پرانی ڈگر پر لانا ہے تو اس کا ایک ہی طریقہ ہے اور وہ ہے پاکستان کو غیر مٹر کرنا۔ اس مقصد کے لیے امریکی نائب صدر کے دورہ بھارت کو استعمال کر کے پہلگام کا ڈرامہ رچایا گیا۔\nایسا کرتے ہوئے بھارت کئی حقائق نظر انداز کر گیا۔ اہم عالمی شخصیات کے دورہ بھارت کے موقع پر کشمیر کی تحریک آزادی کو دبانے اور پاکستان کو دبا میں لانے کے لیے خون ریزی جیسے ڈرامے پہلے ہی بے نقاب ہو چکے تھے، اس لیے یہ طریقہ مؤثر نہیں رہا۔ یہ حقیقت تنگ نظر بھارتی قیادت پر واضح ہونی چاہیے تھی لیکن نفرت اور لالچ کے وفور میں یہ حقیقت نظر انداز ہو گئی۔دوسرے بھارت نے پاکستان کے بارے میں غلط ا ندازے قائم کیے۔\n بھارت کا اندازہ یہی تھا کہ اقتصادی بحران میں گردن گردن تک دھنسا ہوا پاکستان معیشت کی کمر توڑ دینے والی جنگ کا سامنا نہیں کر سکے گا اور بہت جلد گھٹنے ٹیک دے گا۔ بھارت کا یہ اندازہ بھی غلط ثابت ہوا۔ جنگیں صرف طاقت کے زور پر نہیں لڑی جاتیں۔ جنگ جیتنے کے لیے کچھ اور عوامل بھی اہم ہوتے ہیں جیسے جنگ کا اخلاقی جواز۔\nیہ جواز بھارت کے پاس نہیں تھا جب کہ پاکستان کا یہ پہلو مضبوط تھا جسے دنیا نے تسلیم کیا۔ اس ضمن میں ایک بات اور بھی پیش نظر رکھنی ضروری ہے۔ یہ درست ہے کہ پاکستان گزشتہ کچھ عرصے سے مالی مشکلات کا شکار ہے لیکن اس کے باوجود بھارت کے جارحانہ عزائم کی طرف سے وہ کبھی غافل نہیں رہا۔ یہ حقیقت ہے کہ پاکستان بے پناہ وسائل سے محروم تھا لیکن درست حکمت عملی کے لیے وسائل سے زیادہ بیدار ذہن کی ضرورت ہوتی ہے، پاکستان اس معاملے میں خوش قسمت رہا۔\nدوسرے پاکستان نے جدید ٹیکنالوجی پر توجہ دی جس میں آزمودہ دوستوں کا تعاون اسے حاصل رہا۔ پاکستان کی اسی حکمت عملی نے اس جنگ میں پانسا پلٹ دیا اور بھارت کی بالادستی کی خواہش خاک میں مل گئی۔ اس تجربے کے بعد اب ان لوگوں کو اپنی اصلاح کر لینی چاہیے جو بھارت کے مقابلے میں پاکستان کی دفاعی تیاریوں کی مخالفت پر ہمہ وقت کمر بستہ رہتے ہیں۔\n پاکستان کو اللہ نے اس کڑے امتحان میں کامیابی عطا کی، اس پر ہمیں غرور سے بچتے ہوئے باری تعالی کا شکر ادا کرنا ہے اور یہ سمجھنا ہے کہ وہ کون سے پس پردہ عوامل تھے جن کے بغیر ہماری کام یابی ممکن نہ ہوتی ہے۔ اس ضمن میں پہلی اور بنیادی بات ہے ذمے دارانہ طرز عمل، قیادت سے لے کر ذرائع ابلاغ تک ہمارے یہاں اس ضمن میں کوئی کوتاہی نہیں ہوئی۔ البتہ سیاسی تفریق کے باعث ہمارے یہاں کچھ شخصیات تنقید کا نشانہ بنتی رہی ہیں ان میں سب سے نمایاں نام میاں نواز شریف کی ہے۔\n بین الاقوامی بحرانوں کے موقع پر بیان بازی کی اپنی اہمیت ہوتی ہے لیکن اس کے مقابلے میں تدبر اور باوقار انداز کی اہمیت زیادہ ہوتی ہے۔ ہر وقت کی بیان بازی اور مخالفین کے لیے خواہ وہ دشمن اور غیر ملکی ہی کیوں نہ ہوں، درست نہیں ہوتا۔\nبدزبانی کے رویے کا نتیجہ ہم نے بھارت میں بھی  دیکھ لیا ہے اور پاکستان کا تجربہ بھی ہمارے سامنے ہے۔ معلوم یہ ہوا کہ سنجیدہ سفارتی عمل اور بحرانوں سے نمٹنے کے لیے باوقار حکمت عملی کا اختیار کیا جانا ضروری ہے۔ اس مرحلے پر پاکستان خوش قسمت رہا ہے۔\nجلد یہ حقیقت سامنے آ جائے گی کہ بھارت کی جارحیت کے موقع پر میاں نواز شریف کا تجربہ اور پس پردہ سفارتی سرگرمی ہماری پشت پر نہ ہوتی تو یہ سرخروئی ہمارے حصے میں نہ آتی۔ کارگل کے تعلق سے محض سیاسی کدورت کی وجہ سے جو الزامات میاں صاحب ہر عاید کیے گئے تھے، اس بحران میں میاں صاحب کے مدبرانہ کردار نے ان سب الزامات کو دھو دیا ہے۔\nمیاں نواز شریف کا تو اہم ہے ہی اس مرحلے پر وزیر اعظم شہباز شریف، نائب وزیر اعظم اور وزیر خارجہ اسحاق ڈار، وفاقی وزیر اطلاعات عطا اللہ تارڑ اور ڈائریکٹر جنرل آئی ایس پی آر نے جس جاں فشانی سے اپنے کردار ادا کیا، عالمی راہنماں اور بین الاقوامی ذرائع ابلاغ کو انگیج رکھا، یہ مثالی سے بھی بڑھ کر تھا جس پر وہ مبارک باد کے مستحق ہیں۔\nجنگ یقینا بد قسمتی ہے لیکن قوموں کی زندگی میں یہ بعض اوقات ناگزیر بھی ہو جاتی ہے جیسے بھارت کی حالیہ جارحیت کے موقع پر یہ ناگزیر ہو گئی تھی۔ ایسے مراحل پر عسکری قیادت کی ہمت اور حوصلے کے ساتھ بروقت فیصلہ سازی کی اہمیت بنیادی ہے۔\nفوج کے سربراہ جنرل عاصم منیر اور فضائیہ کے سربراہ ظہر احمد بابر سندھو کا کردار شان دار رہا ہے جس پر قوم نے انھیں بجا طور پر خراج تحسین پیش کیا۔ موجودہ بحران کے موقع پر ہماری عسکری قیادت کے تحرک اور چابک دستی نے ہمیں بدنہاد دشمن پر بالادستی دلائی جس پر قوم بارگاہ ایزدی میں سر بہ سجود ہے  اس تجربے نے ہمیں یہ بھی سکھا دیا ہے کہ قومی ترقی کے لیے سنجیدہ اور باوقار سیاست ہی ہماری ضرورت ہے لہذا اب وقت آگیا ہے کہ لا ابالی کی سیاست کو بھی خدا حافظ کہہ دیا جائے۔ اس کا مطلب یہ ہے کہ جنگ میں پاکستان کی فتح نے صرف جنوبی ایشیا میں ایک نئے دور کا آغاز نہیں کر دیا بلکہ ملک اندر بھی یہی تبدیلی رونما ہوئی ہے۔",
        "published_date": "Mon, 19 May 2025 03:44:22 UTC",
        "source": "Express Urdu"
    },
    {
        "guid": "0b80e82d08e464bef7649148026e789b",
        "title": "آدم خور مسئلہ!",
        "link": "https://www.express.pk/story/2762046/aadam-khor-masla-2762046/",
        "image_url": "https://img.express.pk/logo/expresslogo.webp",
        "article": "جنگ عظیم اول سے پہلے تاج برطانیہ دنیا کی قوی ترین سلطنت تھی ۔ ایشیا ء ‘ افریقہ ‘ یورپ اس کے زیر تسلط تھے ۔اسی سال حکومت برطانیہ نے فیصلہ کیا کہ یوگنڈا اور کینیا کو ریل کے توسط سے جوڑ دیا جائے۔\nبرصغیر اس وقت مکمل طور پر برطانیہ کے زیر اثر تھا۔ چنانچہ مزدور اور دیگر افرادی قوت ہندوستان سے منگوائی گئی۔ مقصد یہ تھا کہ کینیا میں دریائے ٹساؤ کے اوپر پل بنایا جائے۔ دیکھا جائے تو برصغیر ‘ اکثر اوقات صرف مزدور یا درمیانے درجے کے اہل ہنر ہی مہیا کرتا رہا ہے۔\nکیونکہ 2025 میں بھی یہی حالات ہیں ۔ یہ پل حد درجے اہمیت کا حامل تھا۔ چنانچہ اس کے لیے ایک اچھے انتظامی افسر کو منتخب کیا گیا۔ کرنل جان ہینری پیٹرسن اس پروجیکٹ کا سربراہ بنایا گیا ۔\nمزدوروں کے لیے 13کلو میٹر کے علاقے پر کیمپ قائم کیا گیا۔ برطانوی سامراج کیونکہ غلام قوموں سے خوب استفادہ کر رہاتھا ۔ لہٰذا وسائل کی کوئی کمی نہیں تھی۔ مگر مزدوروں نے کام کرنے سے انکار کر دیا۔\n اس کی وجہ حد درجہ اہم تھی ۔ٹساؤ کیمپ کے اردگرد دو ایسے شیر پہنچ گئے جن کو انسان کے سوا کوئی اور چیز پسند نہیں تھی۔ شیر بہت مہارت سے کیمپ میں آتے اورموقعہ پا کر کسی مزدور کو چیرپھاڑ ڈالتے ۔\nاس ہیبت ناک شکار میں شیر اتنے ماہر ہو چکے تھے کہ ایک شیر مزدوروں کا جسم کیمپ سے باہر لاتا دوسرا شیر رہائشی خیموں کے باہر پہرہ دیتا ۔ یہ شیر دہشت اور خوف کی علامت بن چکے تھے ۔ ان کو دور رکھنے کے لیے متعدد کوششیں کی گئیں ۔\nجیسے رہائشی خیموں کے اردگرد آگ کے آلاؤ جلائے جاتے ۔ ساتھ ساتھ کانٹوں بھری حفاظتی دیوار بھی بنائی گئی ۔ مگر اس کا کسی قسم کا کوئی فائدہ نہیں ہوا۔ شیر دیوار جو ایک مخصوص درخت کی بنی ہوئی تھی،\nاس کے نیچے سے نکل کر مسلسل مزدوروں کو کھاتے رہے ۔ اس سارے معاملے کو نو مہینے گزر گئے ۔ شیر اتنے بے خوف ہو گئے کہ انھوں نے دن میں بھی لوگوں پر حملہ کرنا شروع کر دیا ۔ پیٹرسن نے بیس مسلح شکاری منگوائے تاکہ اس مصیبت کا مقابلہ کیا جاسکے ۔\nمزدوروں میں بے چینی بڑھتی جا رہی تھی۔ بہت قلیل عرصے میں ایک سو اٹھتیس لوگ لقمہ اجل بن چکے تھے۔ اب پیٹرسن نے دن اور رات ان شیروں کو مارنے کا کام شروع کر دیا اور اس میں ہر حربہ استعمال کیا ۔\nمختلف مقامات پر جال بھی بچھائے گئے تاکہ شیر کسی طریقے سے قابو آ جائیں ۔ مگر یہ صرف ایک خواب رہا۔ پیٹر سن لکھتا ہے کہ متعدد ناکام کوششوں کے بعد 9دسمبر 1898 کو ایک طاقتور رائفل سے ایک شیر کو زخمی کر دیا گیا۔ گولی اس کی ٹانگ پر لگی مگر وہ بچ کر نکل گیا ۔\nمگر اسی رات کو زخمی شیر جب کیمپ کی طرف آ رہا تھا، تو پیٹر سن نے اس کے سامنے والے بازو پر گولی چلائی جو اس کے دل تک پہنچ گئی۔ صبح جب مچان سے نیچے اترا تو نزدیک ہی شیر مرا پڑا تھا ۔\n پیٹرسن نے مردہ شیر کو اٹھانے کے لیے آٹھ آدمیوں کا دستہ بنایا کیونکہ شیر نو فٹ سے زیادہ لمبا تھا ۔اتنا بڑا شیر پیٹر سن اور اس کی ٹیم نے پہلے کبھی بھی نہیں دیکھا تھا۔ مگر دوسرا آدم خور شیر زندہ تھا۔ دوسرا شیر پہلے والے سے بھی زیادہ طاقتور تھا ۔\nبدستور مزدوروں کے کیمپ پر حملہ کرتا اور اپنا شکار کر کے اطمینان سے واپس چلا جاتا ۔ایک مہینے کی مسلسل جدوجہد کے بعد پیٹر سن کو وہ شیر بھی مل گیا ۔ جانور کی طاقت کا اندازہ لگایئے کہ مچان سے کھڑے ہو کر جب اسے پہلی گولی ماری گئی تو بڑے اطمینان سے واپس چلا گیا ۔\nگیارہ دن بعد اس کا شکاری دستے سے آمنا سامنا ہوا تو اسے دو بار رائفل سے گولی ماری گئی۔مگر پھر غائب ہو گیا۔ اگلے دن جب وہ نظر آیا تو اس کو رائفل سے تین گولیاں ماری گئیں مگر وہ دھاڑتا رہا۔ آخری گولی اس کے سر میں ماری گئی۔\nجس کے باعث انسانوں کو کھانے والا یہ شیر فوری طور پر مر گیا۔ اس واقع کی اہمیت اس قدر زیادہ تھی کہ برطانوی وزیراعظم لارڈ سیلس بیری نے ہاؤس آف لارڈ میں بیان دیا کہ برطانوی شکاریوں نے دو آدم خور شیروں کو ٹھکانے لگا دیا ہے ۔ اس کے بعد مزدوروں نے اطمینان کا سانس لیا۔ دریا پر پل بننا شروع ہو گیا۔ مگر یہ واقعہ ٹساؤ آدم خور شیروں کے نام سے آج تک یاد کیا جاتا ہے۔\nسمجھنے کی بات یہ ہے کہ برطانوی سامراج نے ایک خونخوار درندے کی طرح مختلف ملکوں پر قبضہ کر رکھا تھا ۔ ان کا خون بڑے سوچ سمجھ کے پی رہا تھا ۔ یہ شعوری قتل عام آج تک جاری ہے۔ نقطہ ذہن نشین ہونا چاہیے کہ فرنگی حکومت نے نو آبادیاتی نظام کو خون آشام مسائل سے سینچا۔\nدو مسائل آج تک حل نہیں ہوپائے۔اسرائیل کی طرف دیکھئے ۔بنیادی طور پر اسے برطانوی طاقت نے ‘ سازش ‘ ٹیکنالوجی اور فریب سے مشرق وسطیٰ میں قائم کر دیا۔ یہ خنجر جو پہلی جنگ عظیم کے بعد مسلمانوں کے سینے میں گھونپا گیا آج تک مسلسل رس رہا ہے ۔ روزانہ آدم خور درندے کی طرح اسرائیل نہتے غزہ کے لوگوں پر حملہ کرتا ہے ، جہازوں سے بمباری کرتا ہے ۔ روز زندگی اور موت کا کھیل کھیلا جاتا ہے۔ عملی طور پر اسرائیل پورے مشرق وسطیٰ کو روند چکا ہے ۔ خون مسلم پانی کی طرح ہر لمحے سفاکی سے بہایا جاتا ہے۔ فلسطین کے مسلمان اتنے کمزور ہیں کہ کچھ بھی نہیں کر پاتے۔ اسرائیل ہر جگہ دندناتا پھر رہا ہے ۔\nبرصغیر سے نکلتے وقت برطانوی حکومت نے زیادہ چالاکی کا مظاہرہ کیا ۔ قصداً کشمیر کا فیصلہ کیے بغیر برصغیر کے قلب میں ایسا خنجر گھسیڑ دیا جس سے آ ج تک خون ٹپک رہا ہے۔ اس میں کسی قسم کا کوئی شبہ نہیں کہ کشمیر کا مسئلہ ‘ اس وقت مختلف حلقوں کی جانب سے سوچ سمجھ کرنامکمل رکھا گیا۔\nکشمیر میں چونکہ مسلمانوں کی اکثریت تھی اور ہے ۔ چنانچہ مجاہدانہ تحریکیں 1948سے ہی چلنا شروع ہو گئیں۔ برطانیہ کی اصل غلطی یہ تھی کہ ان کے گمان میں ایک کمزور پاکستان کا تصور تھا ۔ اس کے متضاد پاکستان عسکری طور پر آہستہ آہستہ اپنی قوت بڑھاتا گیا ۔ دن رات کی محنت سے ایک ایٹمی قوت بن گیا ۔\nمگر ہمارے ملک کو ہمیشہ بین الاقوامی طاقتوں نے شک اور حقارت کی نظر سے دیکھا۔ 1948اور 1965 کی جنگیں کشمیر کے مسئلے پر ہوئیں ۔ کارگل جنگ بھی اسی نقطے پر دونوں ملکوں کے درمیان لڑی گئی۔ مگر کشمیر کا مسئلہ حل نہ ہو پایا۔ 1970-71میں دونوں ملکوں کے درمیان جنگ کا پس منظر کشمیر سے مختلف تھا ۔\nاسی پس منظر میں ہندوستان اور پاکستان کے درمیان ایک مڈھ بھیڑ ہفتہ پہلے وقوع پذیر ہوئی ہے۔ دیکھا جائے تو پاکستان پر حملے کی امریکا اور برطانیہ کی طرف سے مکمل حمایت موجود تھی ۔ ہندوستان نے یہ قدم بین الاقوامی قوتوں کو اعتماد میں لے کراٹھایا تھا۔\nمگر یہ سب فراموش کر گئے کہ ہمارا ملک ایک نیوکلیئر ملک ہے ۔ جس کے پاس ایٹم بم کے علاوہ ہر طرح کے میزائل اور جدید اسلحہ موجود ہے ۔ پاکستان ایئرفورس اور بری فوج کے ایس پی ڈی ادارے نے جدید ترین ٹیکنالوجی استعمال کی اور ہمسایہ ملک کے لیے بہت مشکلات پیدا کر دیں۔\nمگر یہ عجیب جنگ ہے جس میں بھارت اور پاکستان دونوںممالک اپنی اپنی فتح پر خوشی کا اظہار کر رہے ہیں ۔ اصل سچ کیا ہے ‘ کم از کم یہ حقیقت شاید کبھی بھی لوگوں کے سامنے نا آ سکے ۔ اس فضائی اور میزائل حملے میں پاکستان کے 31سے زیادہ افراد شہید ہوئے ۔\nاور تقریباً اتنے ہی انسان ہندوستان کی طرف سے زندگی سے ہاتھ دھو بیٹھے ۔ متضاد اعلانات آ ج بھی کیے جا رہے ہیں۔بی بی سی سیٹلائٹ رپورٹنگ یہ ظاہر کرتی ہے ‘ کہ دونوں ممالک ایک دوسرے کو نقصان پہنچانے کے دعوؤں میں مبالغہ آرائی کر رہے ہیں ۔ دونوں کا نقصان بہت کم ہوا ہے۔\nغور کیجیے کہ دونوں طرف انسان مارے گئے جن کے خون کا رنگ ایک جیسا تھا ۔ جن کی موت پر ان کے اہل خانہ آج تک ماتم کر رہے ہیں ۔ اس محدود جنگ میں اگر کوئی قتل ہوا ہے تو وہ دراصل امن ہے۔ دونوں طرف سے خوشی کا اظہار کیا جا رہا ہے۔\nغور کیجیے کہ حاصل کیا ہوا ۔ کشمیر کا مسئلہ جیسے تھا‘ ویسے ہی آج بھی موجود ہے۔ رنج اور تباہی کا زخم آج بھی ہرا ہے۔ دراصل دونوں ملک آپس میں سنجیدہ مذاکرات کی استطاعت سے محروم ہیں۔ مسئلہ کشمیر ‘خطے کے مختلف ملکوں کو ایک آدم خور جانور کی طرح گردن پر سوار انسانی خون پی رہا ہے۔ یہاں کوئی پیٹر سن جیسا انسان نہیں جو خونخوار آدم خوروں سے اس خطے کو چھٹکارا دلا سکے۔ جب تک ہم کشمیر کے مسئلے کو سنجیدہ مذاکرات سے حل نہیں کرتے خون ‘ موت اور بربادی کا یہ کھیل جاری رہے گا۔",
        "published_date": "Mon, 19 May 2025 03:44:25 UTC",
        "source": "Express Urdu"
    },
    {
        "guid": "e62407a52203ef0fd92d84b911df97cd",
        "title": "فرانس کے ایران پر سنگین الزامات، عالمی عدالت میں مقدمہ دائر کردیا",
        "link": "https://www.express.pk/story/2762045/serous-allegation-on-iran-france-files-case-2762045/",
        "image_url": "https://img.express.pk/logo/expresslogo.webp",
        "article": "عالمی عدالت انصاف نے کہا ہے کہ فرانس نے ایران پر ان کے شہریوں کو نشانہ بنانے کی دشمنی پر مبنی پالیسی کا الزام عائد کرتے ہوئے مقدمہ درج کر لیا ہے۔\nغیرملکی خبرایجنسی انادولو کی رپورٹ کے مطابق عالمی عدالت انصاف کے بیان میں کہا گیا کہ فرانس نے ایران پر الزام عائد کیا کہ ان کے شہریوں کو نشانہ بنانے کی پالیسی اپنائی گئی ہے۔\nبیان میں کہا گیا کہ فرانس نے ایران پر عائد الزامات پر عالمی عدالت انصاف میں سماعت کی درخواست دائر کردی ہے۔\nعالمی عدالت نے کہا کہ تنازع کے حوالے سے درخواست میں کہا گیا ہے کہ ایران قونصل ریلیشنز 24 اپریل 1963 کے تحت اپنے ملک میں کئی فرانسیسی شہریوں کی گرفتاری، قید اور ٹرائل کے حوالے سے ویانا کنونش کی مسلسل خلاف ورزی کر رہا ہے۔\nعالمی عدالت انصاف نے کہا کہ درخواست میں ایران کی قید میں موجود خاتون سمیت دو فرانسیسی شہریوں سیسل کوہلر اور جیکس پیرس کے حوالے سے تحفظات کا اظہار کیا گیا ہے۔",
        "published_date": "Mon, 19 May 2025 03:44:25 UTC",
        "source": "Express Urdu"
    },
    {
        "guid": "79e37817e9921a2e70907d8a367c7e6f",
        "title": "پاک بھارت تعلقات کا مستقبل",
        "link": "https://www.express.pk/story/2762043/pak-bharat-taluqaat-ka-mustaqbil-2762043/",
        "image_url": "https://img.express.pk/logo/expresslogo.webp",
        "article": "وقت کے ساتھ حالیہ پاک بھارت جنگ کی حقیقت کھلتی جا رہی ہے اور سچ سامنے آرہا ہے۔ اس جنگ کا سب سے نمایاں پہلو فضائیہ کا بہادرانہ کردار ہے ۔ جدید جنگوں میں کسی ملک کی فضائی برتری ہی فیصلہ کن سمجھی جاتی ہے۔\nبھارتی جنگی ماہر پاروین سوہنی پاکستان کی فضائی برتری کی تفصیل بتاتے ہوئے کہتے ہیں کہ پاکستان کو 44 چینی سیٹلائٹ کی کہکشاں میسر تھی جس سے سارا جنگی تھیٹر اپنی جزئیات سمیت دکھائی دیتا ہے اور اس الیکٹرانک وار فیئر سے پاکستان نے ہماری تمام وارمشینری کے سگنل جام کردیے حتیٰ کہ پاکستان ہمارے سارے جنگی پیغامات بھی سن رہا تھا۔\n یعنی بھارتی فوج کو اس طرح سے اندھا اور گونگا کردیا گیا تھا۔ بھارتی جنگی ماہرین کی رائے کے مطابق پاکستان کی موجودہ جنگی ٹیکنالوجی کا مقابلہ کرنے کے لیے 10سال کی تیاری کی ضرورت ہے بلاشبہ پاکستان کو اس جنگ میں چین کی ٹیکنالوجیکل مدد حاصل تھی ۔\nاس کے لیے ہم چین کا جتنا بھی شکریہ اداکریں کم ہے ۔ پاکستان بھارت سے میڈیا وار میں بھی جیتا ہے بھارتی میڈیا کے جنگی جنون نے ان کی عقل سلب کردی تھی۔ لاہور میں تباہی بتائی جا رہی تھی ، کراچی پورٹ کو تباہ کرنے کا بتایا جا رہا تھا ، اسلام آباد پر قبضے کی خرافات وغیرہ کی خبریں چلائی جارہی تھیں ۔اب بھارتی ٹی وی چینل ، بھارتی عوام سے اس فیک نیوز کی معافیاں مانگ رہے ہیں ۔ بھارت کو اس جنگ میں عالمی سطح پر شرمندگی کا سامنا کرنا پڑا ہے ۔ اس کا بھرم ٹوٹ گیا ہے ۔ عالمی طاقت تو کیا بنتا اپنے خطے میں ہی دنیا کی نظروں میں رُسوا ہو کر رہ گیا۔\nمودی جو بھارتی جنونیوں کی نظروں میں سیاستدان سے زیادہ ایک اوتار کی شکل اختیار کر چکا تھا جب کہ ان کا اپنے بارے میں بھی یہی خیال تھا۔ اب ان کا امیج ایک ایسے ناکام سیاستدان کا بن گیا ہے جس نے بھارت کی لٹیا ہی ڈبو دی۔ اندازہ کریں کہ بھارتی انتخابات کو ابھی بمشکل اس مئی میں ایک سال ہی ہوا ہے کہ ان کو پاکستان سے جنگ میں اتنی بڑی ہزیمت اُٹھانا پڑی ۔\nپہلی شرمناک ہزیمت تو انھیں انتخابات میں چار سو پار کے ہندسے کا ٹارگٹ حاصل نہ کرنے پر اٹھانی پڑی ۔ جس کے بارے میں مودی سمیت پوری دنیا کو یقین تھا کہ وہ یہ کامیابی بڑی آسانی سے حاصل کر لیں گے ۔ لیکن اس کامیابی کو خاک میں ملانے کا کریڈٹ کسی اور کو نہیں چند ایک بھارتی یوٹیوبر کو جاتا ہے جن کے ضمیر زندہ ہیں ۔\nورنہ تو گذشتہ الیکشن میں اگر مود ی دو تہائی اکثریت حاصل کر لیتا تو وہاں جمہوریت کے پردے میں مودی آمریت کا راج ہوتا ۔ مودی آمریت تو آج بھی اس انتہاء کی ہے کہ وہاں بھارتی سپریم کورٹ ہو یا دوسرے عدالتی نظام وغیرہ سب اپنی جان کے خوف سے سہمے ہوئے ہیں ۔ تازہ ترین مثال یہ ہے کہ بھارتی فوج کی ترجمان کرنل صوفیہ قریشی کو بی جے پی کے دہشت گردوں نے مسلمان ہونے کے ناطے اپنے نشانے پر لے لیا ہے ۔ اور تو اور بھارتی خارجہ سیکریٹری کو پاکستان کے ساتھ جنگ بند کرنے کا اعلان کرنے پر ان کو اور اُن کی فیملی کو جان کے خطرات لاحق ہو گئے ہیں حالانکہ وہ ہندو ہیں ۔\nبی جے پی کے دو تہائی اکثریت حاصل کرنے پر مودی نے بھارت کے سیکولر آئین میں ایسی ترمیم کرنا تھی کہ بھارتی مسلمان اور عیسائی شودر کی سطح پر گر جاتے۔ ان کے پاس اپنی بقاء کے لیے دو ہی راستے رہ جاتے یا تو وہ اپنا مذہب بدل کر دوبارہ سے ہندو بن جائیں یا پھر بھارت چھوڑ دیں ۔\nکیونکہ بی جے پی کے دہشت گرد مذہبی جنونیوں کا کہنا ہے کہ بھارت میں آج کے کروڑوں مسلمان تاریخی جبر کے تحت مسلمان ہوئے ۔ کیونکہ اس وقت کے مسلمان حکمرانوں کا مذہب اسلام قبول کرنے کے پیچھے خوف ، لالچ اور بے بسی تھی۔\n2014میں جب سے مودی برسر اقتدار آیا ہے اس نے ہندو مذہبی جنونیت کو ایک ہتھیار کے طور پر مسلمانوں کے خلاف استعمال کیا ہے ۔ گھر کے باہر تو بھارتی مسلمان غیر محفوظ ہیں ہی ، گھر کے اندر تک بھی محفوظ نہیں ۔ نہ اُن کی عزتیں ، جان ومال ، زندگی مذہب کچھ بھی محفوظ نہیں ہے ۔ بھارتی مسلمانوں کے خلاف ہندو مذہبی جنونیت کا ہتھیار استعمال کر کے ہی مودی گزشتہ دو الیکشن میں مسلسل کامیاب ہوا۔ مودی بوچر آف گجرات پھر بہار الیکشن میں بینفشری آف پہلگام بننا چاہتا تھا۔\nپاکستان بھارت تعلقات کا مستقبل کیا ہو گا؟24,23,22,21,19 مئی کو پتہ چلے گا۔",
        "published_date": "Mon, 19 May 2025 03:44:27 UTC",
        "source": "Express Urdu"
    },
    {
        "guid": "62b5311567b96fcf4a4e4aabc5707ace",
        "title": "پنجاب کی ترقی اور مریم نواز شریف کے خواب",
        "link": "https://www.express.pk/story/2762042/punjab-ki-taraqqi-aur-maryam-nawaz-shareef-ke-khawab-2762042/",
        "image_url": "https://img.express.pk/logo/expresslogo.webp",
        "article": "پاک بھارت تناؤ کے باوجود وزیر اعلیٰ پنجاب اپنے عوام اور صوبے کی بہبود کے لیے قدم آگے بڑھاتی جا رہی ہیں۔محترمہ مریم نواز شریف کو پنجاب کی وزیر اعلیٰ منتخب ہُوئے 15ماہ ہو رہے ہیں ۔ انھیں پنجاب کی پہلی منتخب خاتون وزیر اعلیٰ کا اوّلین اعزاز ملا تو کئی متعصب اور مخالف طبقات نے اُن کی اُسی انداز میں مخالفت کی جیسے محترمہ بے نظیر بھٹو کی عالمِ اسلام کی پہلی منتخب خاتون وزیر اعظم منتخب ہونے پر مخالفتیں کی گئی تھیں۔\nمحترمہ بے نظیر بھٹو کی مانند محترمہ مریم نواز شریف بھی اپنی استقامت اور مستقل مزاجی کی بدولت مخالفانہ روش اور فضا پر غلبہ پا چکی ہیں ۔ بِلا شبہ ایک خاتون کے لیے یہ ایک بڑی کامیابی ہے ۔ کہا جاتا ہے کہ اگر محترمہ مریم نواز شریف کو محمد نواز شریف ، محمد شہباز شریف اور مقتدر نون لیگ کی زبردست حمائت حاصل نہ ہوتی تو مریم نواز شریف کے لیے وزارتِ اعلیٰ کا حصول اور اِس پر قائم رہنا دشوار تر مہم بن جاتی ۔\nتسلیم کرنا پڑے گا کہ جب سے مریم نواز شریف نے پنجاب کی زمامِ اقتدار سنبھالی ہے ، وہ ایک دن بھی آرام سے نہیں بیٹھیں ۔ وہ اپنے صوبے اور اپنے عوام کی ترقی کی خواہش اور آدرش کے خوابوں کو آنکھوں میں سجائے مسلسل حرکت میں ہیں ۔ لاہور تو لاہور، پنجاب بھر میں ہمیں اُن کا تحرک واضح طور پر نظر آتا ہے اور اِس کے نتائج بھی ۔\nکئی نقادوں کی مخالفت کے باوصف محترمہ مریم نواز شریف اپنے اہداف کی تکمیل سے دستکش ہونے کے لیے تیار نہیں ۔ پنجاب کے کئی اہم شہروں اور قصبات میں ناجائز تجاوزات کو مسمار کرکے جس طرح شہروں کو ایک نیا رنگ رُوپ دیا گیا ہے ، یہ مریم نواز شریف کا کریڈٹ ہے ۔ تجاوزات کے خلاف اقدام کرتے ہُوئے مریم نواز شریف نے کسی کی سفارش قبول کی نہ کسی کی دھونس ۔\nپنجاب بھر میں قدیم ترین اور مستحکم ناجائز تجاوزات کے خلاف بلڈوزر چلے تو چلتے ہی گئے ۔ سڑکیں اور گلیاں فراخ ہو رہی ہیں اور بازاروں میں نظم آ رہا ہے ۔ ممکن ہے اِس اقدام میں گندم کے ساتھ کہیں گھن بھی پِس گیا ہو مگر زیادتی کم کم دیکھنے میں آئی ہے ۔11لاکھ آؤٹ آف اسکول بچوں کی انرولمنٹ بھی پنجاب حکومت اپنا کریڈٹ قرار دے رہی ہے ۔\nوزیر اعلیٰ صاحبہ نے پنجاب میں ترقی کے کئی محاذ کھول رکھے ہیں ۔ اِن میں بین الشہر کئی زیر تعمیر شاہراہیں بھی ہیں ، تعلیم و صحت کے نام پر بننے والے کئی نئے پروجیکٹس بھی ہیں اور کئی نئے زیر تعمیر آئی ٹی مراکز بھی۔ صحت کے شعبے میں مریم نواز شریف جو اصلاحات متعارف کروا رہی ہیں ، بعض حلقے یہ کہہ کر اِن کی مخالفت کر رہے ہیں کہ اِن ریفارمز سے (بعض اسپتالوں کی نجکاری) پنجاب کے غریب عوام صحت کی مفت سہولتوں سے محروم ہو جائیں گے ۔\nیہ درست ہے کہ پنجاب میں صحت کارڈ بند ہو چکا ہے ، مگر ہیلتھ کے شعبے میں دیگر ایسے کارڈز بھی متعارف کروائے گئے ہیں جو یقیناً پنجاب کے مستحق و غریب مریضوں کی دستگیری بن رہے ہیں ۔ آئی ٹی شعبے میں وزیر اعلیٰ پنجاب تندہی کے ساتھ متعدد منصوبوں کی تکمیل کرتی نظر آ رہی ہیں۔\nیہ منصوبے خصوصی طور پر پنجاب کے اُن نوجوانوں کے لیے وسیع پیمانے پر روزگار کے وسیع مواقع پیدا کریں گے جو آئی ٹی کے شعبے میں تخصص اور اعلیٰ تعلیم حاصل کر رہے ہیں ۔ کاش پنجاب میں ٹوئٹر کو بھی آزاد کر دیا جائے اور وائی فائی کی اسپیڈ بھی طلب کے مطابق بڑھا دی جائے۔\nمریم نواز شریف چونکہ خود بھی سوشل میڈیا پر متحرک ہیں، اس لیے وہ وائی فائی کی اسپیڈ کو عالمی معیار کے مطابق بڑھانے کی افادیت سے یقیناً آگاہ ہوں گی ۔ خاتون وزیر اعلیٰ پنجاب نے جس درد مندی کے ساتھ ( پہلگام سانحہ کے پس منظر میں) بھارت سے نہائت بداخلاقی سے پاکستان دھکیلے جانے والے پاکستانی مریضوں کا مفت علاج کرنے کا اعلان کیا ہے، اِس اقدام کی تحسین کی جانی چاہیے ۔\nخبروں کے مطابق وزیر اعلیٰ پنجاب، محترمہ مریم نواز شریف، پنجاب میں Bullet Train بھی متعارف کروانے کا ارادہ رکھتی ہیں ۔ مبینہ طور پر 300کلومیٹر فی گھنٹہ کی رفتار سے چلنے والی بُلٹ ٹرین راولپنڈی اور لاہور کے درمیان چلا کرے گی ۔\nویسے تو راولپنڈی اور لاہور کے درمیان بُلٹ ٹرین چلنے کی خبریں ہم عرصۂ دراز سے سُن رہے ہیں ، یوں کہ چین CPECکے تحت یہ ٹرین بھی پاکستان کو دے گا اور لاہور اور راولپنڈی کے درمیان ریل پٹڑی بھی چین ہی بچھائے گا۔ اِس پر مبینہ طور پر اربوں ڈالرز کی سرمایہ کاری ہونے والی تھی ۔ مگر یہ بیل، بوجوہ، منڈھے نہ چڑھ سکی ۔\nاب اِس خوابناک منصوبے کو محترمہ مریم نواز شریف عملی شکل دینا چاہتی ہیں۔ اطلاعات کے مطابق، اِس حوالے سے لاہور میں وزیر اعلیٰ پنجاب کی ایما پر ایک Dedicated Working Groupبھی تشکیل پا چکا ہے۔ وزیر اعلیٰ پنجاب نے حکم دیا ہے کہ انھیں جلد از جلد اِس بارے فیز بیلیٹی رپورٹ پیش کی جائے؛ چنانچہ اِس بارے وفاقی وزیر ریلویز، حنیف عباسی ، اور پنجاب کی سینئر وزیر، مریم اورنگزیب، کے درمیان تفصیلی میٹنگ بھی ہُوئی ہے ، اور اب وفاقی وزیر ریلوے کی 16مئی کو محترمہ مریم نواز شریف سے ملاقات بھی ہُوئی ہے۔\nاگر لاہور اور راولپنڈی کے درمیان یہ خوابناک ہائی اسپیڈ ریل معرضِ عمل میں آ جاتی ہے تو اِس پر زرِ کثیر خرچ ہوگا ۔ بُلٹ ٹرین چلانے اور اِس کے لیے بنیادی مطلوبہ انفرااسٹرکچر بچھانے کا تجربہ رکھنے والوں کا کہنا ہے کہ ہائی اسپیڈ ریل ٹریک بچھانے کے لیے 40 سے 50 ملین ڈالر فی کلومیٹر کا خرچہ اُٹھے گا۔\nبُلٹ ٹرین چلانے کے لیے 10ارب ڈالرز سے زائد سرمائے کی ضرورت پڑے گی ۔ واضح رہے کہ بُلٹ ٹرین کے مجوزہ منصوبے کے لیے تشکیل پانے والے ورکنگ گروپ میں پنجاب کے وزیر ٹرانسپورٹ بلال اکبر خان، وزیر اعلیٰ پنجاب کے مشیر شاہد تارڑ ، چیئرمین پاکستان ریلویز اور ریلوے کے چیف ایگزیکٹو آفیسر شامل ہیں ۔\nہم جب امریکا، برطانیہ ، کینیڈا ، جرمنی وغیرہ جاتے ہیں اور وہاں انٹر سٹی بُلٹ ٹرینز کو بھاگتے دیکھتے ہیں تو ہمارے دل میں بھی ہڑک اُٹھتی ہے کہ کاش ہمارے پاکستان میں بھی ایسی تیز رفتار اور آرام دِہ ٹرینیں چلیں۔ اِس خواب کو جزوی طور پر لاہور میں جناب شہباز شریف عملی صورت دے چکے ہیں: اورنج ٹرین کی شکل میں۔\nیہ ٹرین گرمیوں میں ٹھنڈی اور سردیوں میں گرم ہے ۔کہا جاتا ہے کہ روزانہ ڈھائی لاکھ مسافر اورنج ٹرین پر سفر کرتے ہیں اور نون لیگ و شہباز شریف کا شکریہ ادا کرتے ہیں ۔ مگر یہ کوئی نہیں بتاتا کہ اورنج ٹرین چلانے کے لیے پنجاب کو چین سے کتنا قرض لینا پڑا اور یہ قرض کب تک ادا ہوگا؟ اورنج ٹرین پر مسافروں کو ٹکٹ بھی امدادی (Subsidized) فراہم کیے جاتے ہیں۔\nیہ علیحدہ سے پنجاب کے عوام پر بوجھ ہے۔ کہا مگر یہ جاتا ہے کہ ایسے بھاری اخراجات(اور قرضے) حکومتیں بآسانی مینیج کر لیتی ہیں ۔ پنجاب حکومت بھی کر ہی لے گی۔ اگر واقعی ایسا ہے تو بسم اللہ کیجیے ۔محترمہ مریم نواز شریف چلائیں لاہور اور راولپنڈی کے درمیان بُلٹ ٹرین۔\nدونوں مذکورہ شہروں میں بذریعہ ٹرین سفر کرنا آج کل عذابِ عظیم ہے ۔یہ ٹرین70کلومیٹر فی گھنٹہ کی (اُکتا دینے والی)رفتار سے چلتی ہے۔ گرمیوں میں اکثر ٹرین کے اے سی بند ہو جاتے ہیں اور یوں ایک بڑا عذاب نازل ہوجاتا ہے۔ یہ تلخ تجربات میرے ذاتی بھی ہیں ۔ اس لیے راقم تو بڑی شدت سے اُن لمحات کا منتظر ہے جب راولپنڈی اور لاہور کے درمیان بُلٹ ٹرین بھاگے گی۔",
        "published_date": "Mon, 19 May 2025 03:44:30 UTC",
        "source": "Express Urdu"
    },
    {
        "guid": "fd30cfcd104599ff3d3f7520f6c93ebd",
        "title": "سیاسی سیزفائر یک طرفہ نہیں ہونا چاہیے",
        "link": "https://www.express.pk/story/2762041/siyasi-ceasefire-yak-tarfah-nahi-hona-chahiye-2762041/",
        "image_url": "https://img.express.pk/logo/expresslogo.webp",
        "article": "پہلگام میں ہونے والی دہشت گردی کی کارروائی کو بہانہ بناکرجس طرح بھارت نے پاکستان پر چڑھائی کردی اورجس کا جواب ہماری دلیر افواج نے چند گھنٹوں میں ہی دے کر ساری دنیا میں اپنی قابلیت و اہلیت کا لوہا منوایا تو بھارت کے پاس سیز فائر کے سوا کوئی دوسرا آپشن نہیں تھا۔\nاس نے سوچا بھی نہیں تھا کہ پاکستان اپنے سے سات گنا بڑے ملک کے آگے کبھی ٹہرسکے گا۔ اس کے سیاستدان اور تبصرہ نگار سمجھ رہے تھے کہ پاکستان ان کا تر نوالہ بن کرسرینڈر کرجائے گا اورپھر ساری دنیا میں بھارت ایک بڑی طاقت کے روپ میں ابھر کرسامنے آجائے گا۔\nچند گھنٹوں کی مار نے اسے سیز فائر پرمجبورکردیا۔ایک دن پہلے تک وہ کراچی ، لاہوراوردیگر شہروں کو تباہ برباد کردینے کی خبریں سنا رہا تھااورپھر تین چار گھنٹوں کی پھینٹی نے اُسے شاید چھٹی کا دودھ یاد دلادیا ۔آج اس کے یہاں صف ماتم بچھی ہوئی ہے اورہمارے یہاں جشن کاسماں ہے،یہ سب کچھ کیسے اور کیونکر ہوگیا،ہمیں اس پر غور کرناچاہیے ۔\nایک دوماہ پہلے تک ہمارے ایک سیاسی فریق فوج کو مسلسل ہدف تنقید بنا رہا تھا۔جو کام بھارت لڑکر بھی نہ کرسکا وہ اس فریق نے 2سال قبل 9 مئی کو کرڈالا تھا یعنی فوج کی تنصیبات اوراپنے شہداء کی یادگاروں اورمونومنٹس پرحملے۔\nافسوس کی بات ہے اپنی سیاسی دشمنی کو ملک کی دشمنی بنادیاگیا۔وہ آج بھی اپنے کیے پرنادم اورشرمندہ نہیں ہے۔شاید اسی لیے وہ پاک بھارت  اس حالیہ جنگ میں بھی ہرزہ سرائی کر رہا تھا۔آج اس کے لوگ مطالبہ کررہے ہیں کہ جنگی سیز فائر کی طرح سیاسی سیز فائر کا اعلان کیاجائے۔یعنی چیئرمین تحریک کو ایک بار پھرآزاد کرکے ملک کے اندر انتشار اورفساد پھیلانے کی اجازت دے دی جائے۔\nسیز فائر ہمیشہ دوطرفہ ہوا کرتا ہے ، یہ یک طرفہ ہوہی نہیں سکتا۔ کل بھارت نے امریکا اوردیگر ممالک سے درخواست کی تھی کہ یہ لڑائی فوری طور پربند کروا دی جائے اور پاکستان نے اس کے جواب میں اس لیے حامی بھر لی کہ وہ اپنا بدلہ لے چکا تھا ۔بھارت کو اس کی محاذ آرائی کا منہ توڑ جواب دے چکا تھا اور اب اسے لڑائی بند کرنے میں کوئی عارنہیں تھی ۔\nدنیا نے جان لیاتھا کہ پاکستان کمزور نہیں ہے،اوراسے اس جنگ میں برتری بھی حاصل ہوچکی ہے، لہٰذا سیز فائرقبول کرلینے میں اسے کسی خفت اورہزیمت کا سامنا بھی نہیں اٹھاناپڑا۔بلکہ آج ساری دنیا میں اس کی تعریف وتوصیف کے شادیانے بج رہے ہیں۔ دشمنوں کامنہ کالا ہوچکا ہے۔\nمگر وہ آج بھی اپنی حرکتوں سے باز نہیں آرہے ہیں۔ جس طرح بھارت ایک بار پھر بدلہ لینے کی تیاریاں کر رہا ہے اسی طرح ہمارے اندرونی دشمن بھی موقع کی طاق میں بیٹھے ہوئے ہیں۔ جس دن انھیں یہ موقعہ ملا وہ پھراپنی دشمنی پراُتر آئیںگے۔آج وہ سیاسی سیز فائر کا مطالبہ کررہے ہیں لیکن کیا وہ سیز فائر کے اُصولوں پرعمل پیرا بھی رہ پائیں گے ۔\nاحتجاجی سرگرمیوں ، لانگ مارچوں اورجلسے جلوسوں کی سیاست کرتے ہوئے اس وطن عزیز کو پھرسے انتشار وفسادات کی آگ میں نہیں جھونکیںگے۔نہیں وہ اپنی حرکتوں سے باز نہیں آئیںگے۔ احتجاجی سیاست اُن کاجمہوری حق ہے۔ اوروہ اس حق کے تحت جوچاہتے ہیں کرگذرتے ہیں۔ خدا کا شکر ہے جیسے تیسے یہ فسادات اورہنگامہ آرائی کچھ کم ہوئی ہے اورہم نے اس کے ثمرات بھی دیکھے ہیں۔\nیہ ملک معاشی طور پرایک بار پھرمستحکم ہونے لگا ہے۔ عوام کی خود اعتمادی اوراحساس خوشحالی میں اضافہ ہوا ہے ، مایوسیوں کا دور ختم ہوچکا ہے۔ دنیا بھی ہماری صلاحیتوں کی معترف ہوچکی ہے۔ امریکی صدر ڈونلڈ ٹرمپ ایک سے زائد مرتبہ اس قوم کی تعریف کرچکے ہیں۔\nوہ قوم جو ایک برس پہلے تک دیوالیہ ہونے جارہی تھی صرف ایک سال میں پھرسے اپنے پیروں پرکھڑی ہوچکی ہے۔اس کا سپہ سالارایک نیک صفت ، دلیراورصاحب ایمان شخص ہے۔وزیراعظم شہبازشریف بھی کچھ ایسی ہی خوبیوں کے مالک ہیں۔وہ جب وزیراعلیٰ تھے تو بھی تیز ترین کاموں کی تکمیل کے لیے مشہورتھے ۔ اُن کی یہ ذمے داری آج مریم نواز شریف نے سنبھال لی ہے۔ وہ اُسی طرح تیزی سے سارے پنجاب کو ایک مثالی صوبہ بنانے کی کوششیں کررہی ہیں جیسے اُن کے چچا شہبازشریف کررہے تھے۔\nایسے میں اس ملک کو ایک بار پھرانتشار اورفسادات کی آگ میں جھونکا نہیں جا سکتا ہے اور نہ اس کی اجازت دی جا سکتی ہے۔ ذرا غورکیجیے ہم ایک سال پہلے یہ سوچ بھی سکتے تھے کہ بھارت نے اگر ہم پراچانک حملہ کیاتو کیا ہم اس کا جواب بھی دے پائیںگے ۔ پھرایسی کیا تبدیلی آگئی کہ صرف ایک سال کی محنت پر ہم ساری دنیا میں سرخرو ہوکر اور سر اُٹھا کر جینے لگے ہیں۔\nوجہ صرف نیک اور ایماندار قیادت ہے۔جب حکمراں نیک ہوجائیں تو اللہ کی تائید ونصرت یقینی ہے۔ ہم نے گزشتہ ایک سال میں یہی کچھ دیکھا ہے۔ جنرل عاصم منیر کا بحیثیت چیف انتخاب ہمارے لیے رحمت کاباعث بنا۔ساتھ ہی ساتھ میاں شہبازشریف کا وزیراعظم بنایا جانا بھی ملک کی ترقی کے لیے بہت ضروری تھا۔\nیہی وجہ ہے کہ فروری 2024 کے انتخابات میں انھیں یہ ذمے داری سونپی گئی اورانھوں نے ثابت بھی کرکے دکھادیا کہ وہ اس کام کے لیے سب سے اہل اُمیدوار تھے اورہیں بھی۔ جمہوری اورعسکری قیادت مل کر آج ملک وقوم کی بہتری کے لیے بھر پور نیک نیتی کے ساتھ ہمہ وقت مصروف عمل ہے۔اورہم نے دیکھا کہ اللہ تعالیٰ کی بھی مدد ونصرت اُن کے اِن ارادوں کی تکمیل میں شامل ہوچکی ہے۔\nاس وقت ملک کو قوم کی یکجہتی کی اشد ضرورت ہے۔ جس اتحاد ویگانت کامظاہرہ پاک بھارت جنگ میں دیکھا گیا ایسا اتحاد ہمیں آیندہ بھی درکارہے۔ قوم اب کسی کے بہکائوے میں آکر اپنے ملک سے دشمنی کی متحمل نہیںہوسکتی ہے۔بہت ہوچکا ہم نے گزشتہ دس پندرہ برسوں میں اپنا بہت نقصان کرلیا ہے۔\nاچھے بھلے پھلتے پھولتے پاکستان کو سیاسی بازیگروں نے اپنے مفادات کی آگ میں جھونک ڈالاتھا۔نہ کوئی کام کیا اورنہ کوئی پروجیکٹ شروع کیا اُلٹا قوم کوکنگال کرکے دیوالیہ بنا دیا ۔تین چار برس میںاتنے قرض لیے کہ گزشتہ ستر برس میں نہیں لیے گئے،مگر ایک پیسہ بھی کسی بڑے منصوبے میں نہیں لگایا۔صرف لنگر خانے اورشیلٹر ہومز بناکریہ سمجھ بیٹھے کہ ہم نے قوم کی بڑی خدمت کی ہے۔",
        "published_date": "Mon, 19 May 2025 03:44:32 UTC",
        "source": "Express Urdu"
    },
    {
        "guid": "714e45a7f2a67d94526eaad3c5ebca98",
        "title": "ٹرمپ کی عشائیہ ڈپلومیسی",
        "link": "https://www.express.pk/story/2762040/trmp-ki-ashayih-diplomacy-2762040/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان کشیدگی، تناؤ، کشمکش، سرحدی چھیڑ چھاڑ اور باقاعدہ جنگوں کی ایک طویل تاریخ ہے، ہر دو ممالک کے حکمرانوں کے درمیان تنازعہ کشمیر سمیت مختلف مسائل پر مذاکرات بھی ہوئے، رابطے ٹوٹتے بھی رہے، بات چیت میں تعطل بھی آتا رہا، اسی باعث دونوں ممالک کے درمیان آج تک خوش گوار تعلقات کا خواب شرمندہ تعبیر نہ ہو سکا بلکہ وقت گزرنے کے ساتھ ساتھ کشیدگی میں اضافہ ہوتا جا رہا ہے۔\nاگر آپ ماضی کی تاریخ دیکھیں تو کشیدگی میں اضافے کا آغاز ہمیشہ بھارت کی جانب سے ہوتا رہا ہے۔ مختلف بہانوں، بے بنیاد الزامات اور من گھڑت جھوٹے واقعات کو جواز بنا کر بھارت پاکستان کے خلاف مہم جوئی کرتا رہا ہے۔\n1987 میں اس وقت کے بھارتی وزیر اعظم راجیو گاندھی نے سرحد پر فوجیں جمع کرکے پاکستان کو آنکھیں دکھانا شروع کر دیں۔ قومی اور عالمی میڈیا میں پاک بھارت کشیدگی کی خبروں سے ایک ہلچل مچ گئی۔ ممتاز امریکی سفارت کار ڈینس کے مطابق امکانی جنگ کی اطلاعات کے بعد امریکا اور سوویت روس کے درمیان رابطے ہوئے اور طے پایا کہ امریکی صدر رونالڈ ریگن پاکستان اور بھارت کی قیادت سے رابطہ کرکے کشیدگی کم کرنے کی کوشش کریں۔\nصدر ریگن نے راجیو گاندھی اور جنرل ضیا الحق پر دباؤ ڈالا تھا کہ وہ کشیدگی کا خاتمہ کریں۔ ایک ملکی فوجی ماہر نے مضمون میں لکھا کہ انڈین فوج کے سربراہ مہندر جی یہ خواب دیکھتے تھے کہ وہ کسی ماہر شمشیر زن کی طرح اپنا ماسٹر اسٹروک کھیلیں گے اور پاکستان کو دو حصوں میں کاٹ کر رکھ دیں گے مگر انڈیا کا اصل منصوبہ یہ تھا کہ پنجاب پر حملہ کرکے اسے سندھ سے کاٹ دیا جائے تاکہ پاکستان کو اس کے ایٹمی قوت بننے سے پہلے ہی ختم کر دیا جائے۔\nایک ایسے وقت میں جب انڈیا اور پاکستان کی فوجیں سرحدوں پر ایک دوسرے کی آنکھوں میں آنکھیں ڈالے کھڑی تھیں اور جنگ کے بادل منڈلا رہے تھے تو جنرل ضیا الحق اپنے وفد کے ہمراہ کرکٹ میچ دیکھنے انڈیا پہنچ گئے۔ مبصرین حیران ہو گئے، جنرل ضیا نے اپنے اس دورے کو ’’کرکٹ برائے امن‘‘ کا نام دیا جب کہ عالمی میڈیا نے اسے ’’کرکٹ ڈپلومیسی‘‘ کے نام سے موسوم کیا۔\nواقفان حال کا کہنا ہے کہ جنرل ضیا الحق نے بھارتی وزیر اعظم راجیوگاندھی کو مخاطب کرتے ہوئے کہا تم پاکستان پر حملہ کرنا چاہتے ہو، ٹھیک ہے کرو، لیکن یاد رکھنا کہ اس حملے کے بعد دنیا چنگیز خان اور ہلاکو خان کو بھول جائے گی، صرف ضیا الحق اور راجیو گاندھی کو یاد رکھے گی کیوں کہ یہ جنگ روایتی نہیں ایٹمی ہوگی، ہو سکتا ہے اس جنگ کے نتیجے میں پاکستان ختم ہو جائے لیکن مسلمان دنیا میں موجود رہیں گے کیوں کہ دنیا میں مسلمانوں کے بہت سے ملک ہیں۔\nرہ گئے ہندو تو یاد رکھنا کہ اس تباہی یعنی ایٹمی جنگ کے نتیجے میں ہندوستان مٹ گیا تو پوری دنیا سے ہندوؤں کا نام و نشان مٹ جائے گا۔ جنرل ضیا نے آخری بات یہ کہی کہ اگر تم نے میری واپسی سے قبل اپنی فوج کو واپسی کا حکم نہ دیا تو پاکستان پہنچتے ہی میرے منہ سے ایک ہی لفظ نکلے گا ’’فائر۔‘‘ مبصرین کے بقول جنرل ضیا کے دورے کے بعد صورت حال تبدیل ہو گئی، دونوں ملکوں کے درمیان سمجھوتہ طے پا گیا اور پاکستان و انڈیا کی فوجیں کشیدگی سے پہلے والی پوزیشن پر چلی گئیں۔\nجنرل ضیا کی ’’کرکٹ ڈپلومیسی‘‘ تو نتیجہ خیز ثابت ہوئی۔ دیکھنے، سوچنے اور سمجھنے کی بات یہ ہے کہ پاکستان اور بھارت کے درمیان 7 تا 10 مئی کے دوران لڑی گئی مختصر جنگ جو امریکی صدر ڈونلڈ ٹرمپ نے اپنی ذاتی کوششوں سے رکوائی جس کا وہ مختلف مواقعوں پر بار بار خود ذکر کرتے چلے آ رہے ہیں، اپنے حالیہ دورہ عرب میں بھی انھوں نے برملا یہ کہا کہ امریکا نے مصالحتی کردار ادا کیا اور دونوں ملکوں کے درمیان جنگ بندی کرا دی اور اسی مقصد کے لیے میں نے تجارت کو استعمال کیا۔\nبقول ٹرمپ میں نے کہا کہ ’’دوستو! آؤ ایک معاہدہ کرتے ہیں، کچھ تجارت کرتے ہیں، جوہری میزائل کی نہیں بلکہ ان چیزوں کی جو آپ بڑے خوب صورت انداز میں بناتے ہو۔‘‘ صدر ٹرمپ کا کہنا تھا کہ ہم پاکستان اور بھارت کی قیادت کو عشائیے پر اکٹھا کر لیں گے۔ صدر ٹرمپ اپنی ’’عشائیہ ڈپلومیسی‘‘ کے ذریعے پاک بھارت کشیدگی کو مکمل طور پر ختم کرانے میں کامیاب ہو سکیں گے اور دونوں ملکوں کے درمیان تنازع کشمیر، سندھ طاس معاہدہ اور دیگر حل طلب مسائل کا ہر دو فریق کے لیے قابل قبول حل تلاش کرنے میں کوئی کلیدی کردار ادا کر سکیں گے؟ یہ انتہائی اہم سوالات ہیں کیوں بظاہر دونوں ملکوں کے درمیان جنگ بندی تو ہو گئی ہے لیکن زبان بندی نہیں ہوئی۔\nبھارتی وزیر اعظم نریندر مودی سے لے کر ان کے وزرا تک اور انڈین میڈیا سے لے کر متعصب تجزیہ نگاروں تک بیانات دیکھ لیں تو آگ اگلتے نظر آتے ہیں جو بھارت کے مذموم، مکروہ اور ناپاک و خطرناک ارادوں کو ظاہر کرتے ہیں۔\nکہا جا رہا ہے کہ مودی کی درخواست پر امریکا نے جو جنگ بندی کرائی ہے وہ عارضی ہے۔ بھارت مہلت حاصل کرکے پاکستان کے خلاف حملے کی منصوبہ بندی کر رہا ہے تاکہ 10 مئی کو اپنی شکست و تباہی کا بدلہ لے سکے۔ بھارتی لیڈروں اور انتہا پسند میڈیا نے جارحانہ اور جنونی بیانات اور دھمکیوں کے جواب میں پاکستان کے وزیر اعظم، سپہ سالار، وزرا اور ہمارے میڈیا نے نہایت ذمے دارانہ طرز عمل اختیار کیا اور بھارت کو خبردار کیا ہے کہ اگر اس نے جنگ بندی کی خلاف ورزی کی اور پاکستان کے خلاف دوبارہ جارحیت کی تو پہلے سے زیادہ سخت جواب دیا جائے گا۔\nوزیر اعظم شہباز شریف نے یوم تشکر کی تقریب سے خطاب کرتے ہوئے کہا ہے کہ ہم نے جنگ جیت لی ہے فتح کے بعد اللہ نے پاکستان کو وہ مقام عطا کیا ہے کہ اب کوئی بڑی سے بڑی طاقت ہمارا راستہ نہیں روک سکتی۔\nوزیر اعظم نے صاف لفظوں میں پیغام دیا کہ آئیں مذاکرات کریں، ہم امن کے لیے کشمیر سمیت تمام مذاکرات کا حل چاہتے ہیں۔ آرمی چیف کا اس موقع پر کہنا تھا کہ پوری قوم نے متحد ہو کر دشمن کا مقابلہ کیا۔ ہمارے میڈیا کا کردار ذمے دارانہ رہا، ہم نے کچھ نہیں چھپایا۔ سب حقیقت بتائی، بھارتی میڈیا کو ایسا جواب دیا جو اسے ہمیشہ یاد رہے گا۔ ایسی نازک صورت حال میں کہ جب بھارت جارحیت کے لیے دوبارہ پَر تول رہا ہے ڈونلڈ ٹرمپ کی عشائیہ ڈپلومیسی کامیاب ہوگی یا نہیں، اس سوال کا جواب آنے والا وقت دے گا۔",
        "published_date": "Mon, 19 May 2025 03:44:35 UTC",
        "source": "Express Urdu"
    },
    {
        "guid": "2b37c6406e03f4cd2fb16906ddaa2a28",
        "title": "سی سی ڈی اور انٹرپول کی متحدہ عرب امارات میں کارروائی، 3 خطرناک اشتہاری ملزمان گرفتار",
        "link": "https://www.express.pk/story/2762039/ccd-and-inter-pole-carried-out-action-in-uae-three-dangerous-suspects-arrested-2762039/",
        "image_url": "https://img.express.pk/logo/expresslogo.webp",
        "article": "کرائم کنٹرول ڈپارٹمنٹ (سی سی ڈی) اور انٹر پول نے متحدہ عرب امارات میں کامیاب کارروائی کرتے ہوئے قتل کے مقدمات میں مطلوب 3 انتہائی خطرناک اشتہاری ملزمان کو گرفتار کرلیا۔\nترجمان سی سی ڈی نے بتایا کہ متحدہ عرب امارات سے گرفتار ملزمان میں آفتاب افضل، ارمان گورائیہ اور محمد امین شامل ہیں اور انہیں سی سی ڈی پنجاب اسپیشل آپریشنز سیل نے انٹر پول کی مدد سے گرفتار کیا۔\nانہوں نے بتایا کہ گرفتار ملزمان گوجرانوالہ اور ٹوبہ ٹیک سنگھ پولیس کو قتل کے مختلف مقدمات میں مطلوب تھے اور آئی جی پنجاب ڈاکٹر عثمان انور نے ان خطرناک اشتہاری ملزمان کی گرفتاری کا ٹاسک سی سی ڈی کو سونپ دیا تھا۔\nترجمان کا کہنا تھا کہ سی سی ڈی نے انٹر پول سے اشتہاری ملزمان کے ریڈ نوٹس جاری کراوئے، متحدہ عرب امارات پولیس کے ساتھ کلوز کوآرڈینیشن سے ملزمان کی گرفتاری عمل میں لائی گئی ہے۔\nسی سی ڈی نے بیان میں کہا گیا کہ سی سی ڈی نے قلیل مدت میں تینوں اشتہاری ملزمان کو متحدہ عرب امارات سے گرفتار کیا، سی سی ڈی جرائم پیشہ افراد کو قانون کے کٹہرے میں لانے کے لیے تمام وسائل بروئے کار لا رہا ہے۔",
        "published_date": "Mon, 19 May 2025 03:44:37 UTC",
        "source": "Express Urdu"
    },
    {
        "guid": "f6f08961b9198d70a37efc9a03c16308",
        "title": "محبت کی شادی پر رنج، افغان جوڑے کو پشاور میں بےدردی سے قتل کردیا گیا",
        "link": "https://www.express.pk/story/2762038/love-marriage-afghan-couple-murdered-in-peshawar-2762038/",
        "image_url": "https://img.express.pk/logo/expresslogo.webp",
        "article": "دیر کالونی میں سفاک قاتل نے پسند کی شادی کرنے والے بھانجے اور بھتیجی کو ان کے گھر کے اندر فائرنگ کرکے قتل کر دیا اور جائے وقوع سے فرار ہوگیا۔ \nپشاور میں تھانہ رحمان بابا پولیس کو رپورٹ درج کراتے ہوئے مقتول کے 19سالہ بھائی طارق حکیم نے بتایا کہ ان کے 18سالہ بھائی عدنان اور ان کی اہلیہ کی ایک سال قبل پسند کی شادی ہوئی جبکہ کرم میں مقیم افغانستان سے تعلق رکھنے والے ان کے ماموں سردار کو اس پر رنج تھا۔\nانہوں نے بتایا کہ ان کے مقتول بھائی اپنی اہلیہ کے ہمراہ غفورآباد دیرکالونی میں رہائش پذیر تھے۔\nدرخواست گزار نے بتایا کہ ماموں  4روزقبل ان کے گھر آیا تھا اور وہ والدہ کے ہمراہ مکان کے پیچھے پورش میں موجود تھے جبکہ بھائی، بھابی اور ماموں اوپر کی منزل میں اپنے کمروں میں موجود تھے اس دوران فائرنگ کی آواز سن کر وہ اوپر گیا تو ماموں نے بھائی اور بھابی کو فائرنگ کرکے قتل کردیا تھا اور فرار ہوگیا تھا۔\nانہوں نے بتایاکہ مقتولین نے پسند کی شادی کی تھی، پولیس نے لاشیں پوسٹ مارٹم کے لیے اسپتال منتقل کردیا اور ایف آئی آر میں غیرت کے نام پر قتل کی دفعہ 311 اور اقدام قتل 302 شامل کرکے فرار ملزم کی گرفتاری کے لیے کارروائی شروع کر دی گئی ہے۔\nپولیس کی ابتدائی تحقیقات کے مطابق مقتول عدنان اور مقتولہ آپس میں ماموں زاد تھے، پسند کی شادی کے بعد ماموں کے ساتھ مقتول کاجرگہ بھی ہوا اور صلح ہوگئی تھی تاہم مقتول کے ماموں جو مقتولہ کا چچا ہے، وہ اس سے ناخوش تھا اور اس نے دونوں کی جان لی اور فرار ہوگیا۔",
        "published_date": "Mon, 19 May 2025 03:44:40 UTC",
        "source": "Express Urdu"
    },
    {
        "guid": "a48edc84fab71c1c7411ed846ed8ac13",
        "title": "بھارت کو ایک اور بڑا دھچکا، خلائی ایجنسی سٹیلائٹ لانچ کرنے میں ناکام",
        "link": "https://www.express.pk/story/2762037/india-get-another-setback-failed-to-launch-satellite-2762037/",
        "image_url": "https://img.express.pk/logo/expresslogo.webp",
        "article": "بھارت کی خلائی ایجنسی کو بڑا دھچکا لگا ہے اور اعلان کیا ہے کہ ای او ایس-9 سرویلنس سٹیلائٹ مقررہ مدار میں بھیجنے میں ناکام ہوگئی ہے کیونکہ اس کو لے جانے والے خلائی گاڑی پی ایس ایل وی-سی61 کو لانچ کے بعد ٹیکنیکل مسائل کا سامنا کرنا پڑا ہے۔\nالجزیرہ کی رپورٹ کے مطابق بھارت کی خلائی ایجنسی کا یہ منصوبہ کم لاگت کا منصوبہ تصور کیا جاتا ہے لیکن وہ مطلوبہ منزل تک اپنا سٹیلائٹ پہنچانے میں ناکام ہوگیا ہے۔\nرپورٹ میں بتایا گیا کہ ای او ایس-09 ارتھ آبزرویشن سٹیلائٹ جنوبی بھارتی ریاست آندھرا پردیش میں واقع سری ہاری کوٹا میں قائم ستیش دھون اسپیس سینٹر سے پی ایس ایل وی-سی61 خلائی گاڑی کے ذریعے اتوار کو صبح لانچ کیا گیا تھا۔\nانڈین اسپیس رسرچ آرگنائزیشن (آئی ایس آر او) کے سربراہ وی نارائنن نے بتایا کہ تیسرے مرحلے کے دوران موٹر کیس کا چیمبر پریشر گر گیا اور مشن کامیاب نہ ہوسکا۔\nمقامی میڈیا کو جاری بیان میں انہوں نے کہا کہ ہم مجموعی کارکردگی کا جائزہ لے رہے ہیں اور جلد ہی دوبارہ سٹیلائٹ لانچ کریں گے۔\nان کا کہنا تھا کہ ایجنسی جائزہ لینے کے بعد اس مرحلے پر پیش آنے والی خرابی کی تفصیلات جاری کرے گی۔\nبھارت کا 1960 کی دہائی سے اسپیس ریسرچ میں مصروف ادارے نے خود اور دیگر ممالک کی مدد سے متعدد سٹیلائٹ خلا میں بھیجے ہیں اور 2014 میں ایک سٹیلائٹ خلا میں بھیجنے میں کامیاب بھی ہوا تھا۔\nاگست 2023 میں چاند پر اپنا سٹیلائٹ پہنچانے والا چوتھا ملک بن گیا تھا، اس سے قبل روس، امریکا اور چین بھی یہ اعزاز حاصل کرچکا ہے، بھارتی ایجنسی اس کے بعد مسلسل مزید کوششیں کر رہی ہیں حالانکہ 2019 میں چاند تک پہنچنے کی پہلی کوشش میں ناکامی کا سامنا کرنا پڑا تھا۔\nخیال رہے کہ بھارتی خلائی ایجنسی (آئی ایس آر او) کو پی ایس ایل وی مشنز میں تین دفعہ ناکامی کا سامنا کرنا پڑا ہے اور اس سلسلے میں پہلی ناکامی 1993 میں ہوئی تھی۔",
        "published_date": "Mon, 19 May 2025 03:44:42 UTC",
        "source": "Express Urdu"
    },
    {
        "guid": "780d4455699b90f9fbe01099f88a7d6b",
        "title": "پشاور میں آندھی نے تباہی مچادی، بچے سمیت 3 افراد جاں بحق",
        "link": "https://www.express.pk/story/2762036/peshawar-andhi-3-died-include-children-2762036/",
        "image_url": "https://img.express.pk/logo/expresslogo.webp",
        "article": "خیبرپختونخوا کے دارالحکومت میں آندھی نے تباہی مچادی، جس کے دوران مختلف حادثات میں بچے سمیت تین افراد جاں بحق جبکہ 12 زخمی ہوگئے۔\nایکسپریس نیوز کے مطابق پشاور کے علاقے پرانی سبزی منڈی میں قدیمی درخت کا بڑا حصہ گرنے  سے دو اور رانوگڑھی میں دیوار کی چھت گرنے سے ایک بچہ جاں بحق ہوگیا۔\nاس کے علاوہ شہر کے مختلف مقامات پر درخت ، دیواریں، سائن بورڈ گرنے سے 12 افراد ذخمی ہوگئے۔\nتیز آندھی کی وجہ سے بجلی کا نظام برہم برہم ہوا اور 110 فیڈرز ٹرپ کر گئے جبکہ کئی مقامات پر بجلی کی تاریں کٹ کر گر گئیں اور کئی گھنٹے تک شہر کے مختلف علاقوں میں بجلی بند رہی۔\nپشاور میں دن بھر تپتی دھوپ کے بعد سہ پہر کے بعد کالی گھٹائیں چھاگئیں اور بونداباندی کے بعد تیز آندھی چلنے لگی، آندھی کی شدت اتنی زیادہ تھی کہ شہر کے مختلف مقامات پر سائن بورڈز، درخت اور دیواریں گر گئیں۔\nگھنٹہ گھر کے قریب سبزی منڈی میں قدیمی درخت کا بڑا حصہ گرگیا، جس سے سبزی کا کاروبار کرنے والے دو افراد جاں بحق ہوگئے جبکہ درخت گرنے سے کئی دکانوں کو بھی نقصان پہنچا۔\nریسکیو حکام کے مطابق درخت گرنے سے جاں بحق ہونے والے آپس میں چچا زاد بھائی تھے جو سبزی کا کاروبار کرتے تھے۔ آندھی سے مختلف واقعات میں 12 افراد زخمی ہوئے۔ \nڈپٹی کمشنر پشاور سلیم اکرم کے مطابق شہر کے مختلف علاقوں میں دیواریں، سائن بورڈ گرنے سے واقعات رونما ہوئے ہیں جن میں 3 افراد جاں بحق اور 12 ذخمی ہوئے۔\nریسکیو ترجمان کے مطابق افغان کالونی، اسد انور کالونی، رانو گھڑی میں چھت و دیوار گرنے سے ذزمی ہونے والوں کو ہسپتال منتقل کیا گیا، رسول کوارٹر اور بیگم شہاب الدین گرلز اسکول تحصیل کے قریب درخت گرگیا جس سے کوئی جانی نقصان نہیں ہوا۔\nریسکیو کے مطابق رانو گھڑی میں خانہ بدوش 6 سالہ بچے پر دیوار گر گئی جس سے وہ موقع پر جاں بحق ہوگیا، یونیورسٹی روڈ پر کئی سائن بورڈز گر گئے جس سے ٹریفک کا نظام بھی شدید متاثر ہوا۔\n پیسکو ترجمان کے  مطابق پیسکو ریجن میں 110 فیڈرز فالٹ کیوجہ سے بند ہوگئے، متعدد گرڈ اسٹیشن بھی ٹرپ ہوئے ہیں تاہم انہیں فوری بحال کر دیا گیا ہے، خراب موسم کے باعث پشاور،خیبر، سوات،مردان، صوابی، ایبٹ آباد اور مانسہرہ سرکل میں بجلی کی سپلائی متاثر ہوئی۔ \nدوسری جانب وزیر اعلی خیبر پختونخوا علی امین گنڈاپور نے پشاور اور ملحقہ اضلاع میں تیز آندھی اور طوفان سے ہونے والی جانی و مالی نقصانات پر افسوس کا اظہار کیا ہے۔\nانہوں نے پشاور میں دیوار گرنے سے ایک بچے کے جان بحق ہونے پر دلی رنج و غم کا اظہار کیا۔ اپنے بیان میں وزیر اعلی نے سوگوار خاندان سے دلی ہمدردی اور تعزیت کا اظہار کیا اور مختلف واقعات میں ہونے والے زخمیوں کی جلد صحت یابی کے لئے نیک خواہشات کا اظہار کیا ہے۔\nوزیر اعلی نے متعلقہ ضلعی انتظامیہ کے حکام  کو زخمیوں کو بروقت طبی امداد جبکہ متاثرہ خاندانوں کو فوری ریلیف کی فراہمی کے لئے ضروری اقدامات کی ہدایت کی ہے۔ وزیر اعلی نے کہا ہے کہ صوبائی حکومت متاثرین کو تنہا نہیں چھوڑے گی اور ان کی ہر ممکن معاونت کرے گی۔",
        "published_date": "Mon, 19 May 2025 03:44:42 UTC",
        "source": "Express Urdu"
    },
    {
        "guid": "4705bf44bf7d8d2112f70982854a79ec",
        "title": "سیکڑوں فلسطینیوں کی شہادت کے بعد اسرائیل نے زمینی حملے شروع کردیے",
        "link": "https://www.express.pk/story/2762035/israel-starts-gaza-ground-assault-after-hundreds-killed-2762035/",
        "image_url": "https://img.express.pk/logo/expresslogo.webp",
        "article": "اسرائیلی فوج نے غزہ میں بم باری سے ایک دن میں 100 سے زائد فلسطینیوں کو شہید کرنے کے بعد زمینی حملے شروع کردیے ہیں۔\nغیرملکی خبرایجنسی رائٹرز کی رپورٹ کے مطابق اسرائیل فوج نے کہا کہ اس نے اتوار کو شمالی اور جنوبی غزہ کی طرف بدترین زمینی حملے شروع کردیے ہیں۔\nاسرائیل کی فوج کی جانب سے وحشیانہ کارروائیوں کا اعلان ایک ایسے موقع پر سامنے آیا ہے جب قطر میں حماس کے ساتھ جنگ بندی کے لیے براہ راست مذاکرات کیے جا رہے ہیں تاہم اس میں کوئی پیش رفت نہیں ہوئی ہے۔\nاسرائیلی وزیراعظم کے بینجمن نیتن یاہو کے دفتر نے بتایا کہ حماس کے ساتھ مذاکرات میں جنگ بندی اور قیدیوں کی واپسی بھی شامل تھی اور اس کے ساتھ حماس کی بے دخلی اور غزہ سے مسلح جدوجہد کے خاتمے کی صورت میں جنگ کے خاتمے کی تجویز بھی زیرغور تھی۔\nرپورٹ کے مطابق نیتن یاہو کے دفتر کا بیان گزشتہ مؤقف پر مبنی تھا لیکن جب مذاکرات کے لیے اجلاس ہوا تو اسرائیل نے مؤقف میں کچھ لچک دکھائی تھی تاہم اسرائیلی عہدیدار نے بتایا کہ اب تک مذاکرات میں کوئی پیش رفت نہیں ہوئی ہے۔\nدوسری جانب اسرائیل کی فوج نے ایک بیان میں کہا ہے کہ دوحہ میں جاری مذاکرات میں معاہدے میں تعاون کے لیے حملوں کو کم کرسکتے ہیں۔\nبیان کے مطابق اسرائیلی فوج کے سربراہ ایال زمیر نے اپنی اہلکاروں کو بتایا کہ اگر مذاکرات کے دوران معاہدے کے لیے سیاسی رہنماؤں کو ضرورت پڑی تو فوج لچک کا مظاہرہ کرے گی۔\nاسرائیلی فوج نے دعویٰ کیا کہ گزشتہ ہفتے کے دوران غزہ میں حماس کے 670 سے زائد مراکز کو نشانہ بنایا گیا جو آپریشن گیڈیونز شیروٹس کا حصہ تھا اور اب زمینی حملے شروع کیے گئے ہیں جس کا مقصد غزہ کے مختلف علاقوں کا کنٹرول حاصل کرنا ہے۔\nادھر غزہ کی وزارت صحت نے کہا کہ ایک ہفتے کے دوران 464 فلسطینی شہید ہوگئے ہیں اور ان میں سے 130 گزشتہ ایک روز کے دوران شہید کیے گئے ہیں۔\nغزہ کی وزارت صحت کے ترجمان خلیل الدیقران نے بتایا کہ شہری رجسٹریشن ریکارڈ کے مطابق اسرائیل کی بم باری کے دوران پورے پورے خاندان صفحہ ہستی سے مٹ گئے ہیں۔\nوزارت صحت کے اعداد وشمار کے مطابق اسرائیل کی وحشیانہ کارروائی میں اس جنگ میں اب تک 53 ہزار سے زائد فلسطینی شہید ہوگئے ہیں اور 23 لاکھ سے زائد بے گھر ہوچکے ہیں۔\nاسرائیل نے وحشیانہ کارروائیوں کے ساتھ ساتھ غزہ کی پٹی کے لیے امدادی سامانا بشمول خوراک، ادویات اور ایندھن کی فراہمی بھی روک رکھی ہے۔",
        "published_date": "Mon, 19 May 2025 03:44:43 UTC",
        "source": "Express Urdu"
    },
    {
        "guid": "cddd7205b3de27be1f4c7eec1529fbe5",
        "title": "کراچی؛ افواج پاکستان سے اظہار یکجہتی کیلیے فرئیر ہال سے نشان پاکستان پارک تک ہیوی بائیک ریلی",
        "link": "https://www.express.pk/story/2762034/karachi-heavy-bike-rally-from-friar-hall-to-nishan-pakistan-park-to-express-solidarity-with-pakistan-armed-forces-2762034/",
        "image_url": "https://img.express.pk/logo/expresslogo.webp",
        "article": "سیو پاکستان فاونڈیشن کے زیراہتمام افواج پاکستان سے اظہار یکجہتی کیلیے فرئیر ہال سے نشان پاکستان پارک تک ہیوی بائیک ریلی نکالی گئی۔\n ریلی کا آغاز فرئیرہال سے ہوا اور تین تلوار چورنگی سے ہوتی ہوئی نشان پاکستان پارک پہنچی، ریلی میں منفرد اور چمچماتی مختلف اقسام کی ہیوی بائیک کی بڑی تعدادشامل تھی۔\nشرکاء کا کہناتھا کہ افواج پاکستان نے ہندوستان کو دندان شکن جواب دیکر قوم کا سر فخر سے بلند کردیا ہے، سی ویو پاکستان زندہ باد اور پاک فوج زندہ باد کے نعروں سے گونج اٹھا۔\nمیڈیا سے گفتگو کرتے ہوئے سیکریٹری جنرل سیو پاکستان فاونڈیشن کامران چوہان نے کہا کہ افواج پاکستان نے مودی کو دندان شکن جواب دیکر قوم کا سرفخر سے بلند کردیا، پاکستان سے  اظہار یکجہتی کیلیے کراچی کے نوجوان سڑکوں پر نکلے ہیں۔\nریلی کے دیگر شرکاء کا کہنا تھا کہ آپریشن بنیان مرصوص بہادری، جواں مردی، پیشہ ورانہ مہارت اور حب الوطنی کی درخشاں مثال ہے، قوم اپنی افواج کے شانہ بشانہ ہے۔\nریلی میں شریک شہر بھر کے ہیوی بائیکرز کا مزید کہنا تھا کہ مودی کے ناپاک ارادے افواج پاکستان نے خاک میں ملا دیے، مودی اپنی شکست فاش سے خبردار ہیں کہ پاکستان کے خلاف کوئی بھی جارحیت کی گئی تو اسے ہمیشہ کی طرح منہ کی کھانی پڑے گی۔",
        "published_date": "Mon, 19 May 2025 03:44:43 UTC",
        "source": "Express Urdu"
    },
    {
        "guid": "c001d7f578d6b315ecf3e0ac65795080",
        "title": "پی ایس ایل 10: لاہور قلندرز نے زلمی کو شکست دے کر پلے آف کیلیے کوالیفائی کرلیا",
        "link": "https://www.express.pk/story/2762033/lq-v-pz-rwp-psl-29th-match-2762033/",
        "image_url": "https://img.express.pk/logo/expresslogo.webp",
        "article": "پاکستان سپرلیگ سیزن 10 کے 29ویں گروپ میچ میں لاہور قلندرز نے پشاور زلمی کو 26 رنز سے شکست دے کر پلے آف کیلیے کوالیفائی کرلیا۔\n\nراولپنڈی میں آندھی اور بارش کی وجہ سے میچ کا ٹاس تاخیر سے ہوا جس کے بعد اوورز کو 20 کے بجائے ایک اننگز میں 13 تک محدود کیا گیا۔ پشاور زلمی نے ٹاس جیت کر پہلے فیلڈنگ کا فیصلہ کیا۔\nلاہور قلندرز نے فخر زمان کی 60 رنز کی دھواں دھار بیٹنگ کی بدولت زلمی کو مقررہ 13 اوورز میں جیت کیلیے 150 رنز کا ہدف دیا تھا۔\nزلمی کی دعوت پر لاہور قلندرز کا بیٹنگ کا آغاز اچھا رہا اور 3 اوورز میں بغیر کسی نقصان کے 49 رنز بنائے۔\nلاہور قلندرز نے دھواں دار بیٹنگ کی اور مقررہ 13 اوورز میں 8 وکٹوں کے نقصان پر 149 رنز بنائے۔ فخر زمان 60 رنز بناکر نمایاں بلے باز رہے۔\nزلمی کے احمد دانیال، رضا اور ڈینئیل نے 2، 2 وکٹیں حاصل کیں۔ پشاور کے کھلاڑیوں کی خراب فیلڈنگ کی وجہ سے قنلدرز کے کھلاڑیوں کو فائدہ بھی ملا۔\nپشاور زلمی بیٹنگ\nپشاور زلمی نے ہدف کے تعاقب میں بیٹنگ کا آغاز سستی کے ساتھ کیا اور 20 کے مجموعی اسکور پر صائم ایوب پویلین لوٹ گئے، پھر 35 کے مجموعی اسکور پر محمد حارث بھی آؤٹ ہوگئے۔\nزلمی کا کوئی بھی بلے باز زیادہ دیر تک وکٹ پر نہ ٹک سکا اور صرف 53 رنز پر آدھی ٹیم پویلین لوٹی، اس کے بعد بھی وکٹیں گرنے کا سلسلہ جاری رہا اور مقررہ 13 اوورز میں پشاور زلمی کی ٹیم 8 وکٹوں کے نقصان پر صرف 128 رنز ہی بناسکی۔\nزلمی کی جانب سے سب سے زیادہ 26 رنز ڈینیئل سیمز نے بنائے جبکہ احمد دانیال 24 رنز کے ساتھ نمایاں بلے باز رہے اور 6 کھلاڑی تو ڈبل فیگر میں بھی داخل نہیں ہوسکے۔\nقلندرز کے سلمان مرزا نے 4، شاہین شاہ آفریدی نے 2 جبکہ سکندر رضا اور حارث رؤف نے 1، 1 کھلاڑی کو آؤٹ کیا۔",
        "published_date": "Mon, 19 May 2025 03:44:43 UTC",
        "source": "Express Urdu"
    },
    {
        "guid": "ee649076253443bf87826721e49a7371",
        "title": "فافن کی رجسٹرڈ سیاسی جماعتوں کے حوالے سے انکشافات پر مبنی رپورٹ",
        "link": "https://www.express.pk/story/2762032/fafen-report-political-parties-2762032/",
        "image_url": "https://img.express.pk/logo/expresslogo.webp",
        "article": "پاکستان کی سیاسی جماعتوں کی آن لائن موجودگی اور شفافیت سے متعلق فری اینڈ فیئر الیکشن نیٹ ورک (فافن) کی تازہ رپورٹ نے تشویشناک انکشافات کیے ہیں۔ \nفافن کی رپورٹ کے مطابق ملک کی 166 رجسٹرڈ سیاسی جماعتوں میں سے صرف 58 کی ویب سائٹس جزوی یا مکمل طور پر فعال ہیں، جو مجموعی تعداد کا محض 35 فیصد بنتا ہے۔\nفافن کے مطابق سیاسی جماعتوں کی اکثریت آئینی تقاضوں کے باوجود اپنی ویب سائٹس پر بنیادی معلومات فراہم کرنے میں ناکام رہی ہیں۔ صرف 40 جماعتوں نے اپنے مرکزی عہدیداران کی فہرستیں شائع کیں جب کہ ایگزیکٹو کمیٹی کے اراکین کی تفصیلات صرف 6 جماعتوں نے مہیا کی ہیں۔\nرپورٹ میں کہا گیا ہے کہ سوشل میڈیا پلیٹ فارمز سیاسی جماعتوں کی معلوماتی ذمہ داریوں کا متبادل نہیں بن سکتے۔ رپورٹ کے مطابق جماعت اسلامی کی ویب سائٹ معلومات کی دستیابی کے اعتبار سے سب سے آگے ہے، جہاں 30 میں سے 18 اقسام کی معلومات فراہم کی گئی ہیں۔\nاس کے برعکس، پاکستان پیپلز پارٹی پارلیمنٹرینز (پی پی پی پی) کی ویب سائٹ نے 12 پوائنٹس، پاکستان مسلم لیگ (ن) نے 11، عوامی نیشنل پارٹی نے 9، جبکہ حق دو تحریک بلوچستان (ایچ ڈی ٹی) اور متحدہ قومی موومنٹ پاکستان (ایم کیو ایم-پی) نے 8، سنی اتحاد کونسل اور پشتونخوا ملی عوامی پارٹی (پی کے ایم اے پی) نے 7، تحریک لبیک پاکستان (ٹی ایل پی) اور جمعیت علمائے اسلام پاکستان (جے یو آئی پی) نے 6، مجلس وحدت المسلمین (ایم ڈبلیو ایم) نے 5، بلوچستان عوامی پارٹی نے 4 اور پاکستان مسلم لیگ قائد (پی ایم ایل-ق) نے صرف 1 پوائنٹ حاصل کیا۔\nپارلیمانی نمائندگی سے محروم جماعتوں میں پاکستان تحریک شادباد (پی ٹی ایس) نے 13 پوائنٹس کے ساتھ سبقت حاصل کی۔ فافن کی رپورٹ کے مطابق پاکستان تحریک انصاف (پی ٹی آئی) کی ویب سائٹ صرف وی پی این (وی پی این) کے ذریعے ہی قابلِ رسائی ہے، جو عام صارفین کی رسائی کو محدود کرتی ہے۔\nالیکشنز ایکٹ 2017 کے سیکشن 208(4) کے تحت سیاسی جماعتوں کے لیے لازم ہے کہ وہ اپنے مرکزی عہدے داروں اور ایگزیکٹو کمیٹی کے ارکان کی تازہ ترین فہرستیں ویب سائٹس پر شائع کریں۔ تاہم فعال ویب سائٹس رکھنے والی جماعتوں میں بھی صرف 69 فیصد جماعتیں اس قانونی تقاضے پر عمل کر رہی ہیں۔\nرپورٹ میں مالی شفافیت کے فقدان کو سب سے کم رپورٹ ہونے والا پہلو قرار دیا گیا ہے۔ حیران کن طور پر، صرف ایک جماعت نے اپنے مالی گوشوارے ویب سائٹ پر شائع کیے ہیں، جبکہ کسی بھی جماعت کی ویب سائٹ پر امیدواروں کے انتخاب کا طریقہ یا جنرل کونسل کی معلومات دستیاب نہیں ہیں۔\nفافن نے زور دیا ہے کہ سیاسی جماعتوں کو شفافیت، دسترس اور آئینی تقاضوں کی پاسداری کو یقینی بنانے کے لیے اپنی ویب سائٹس کو باقاعدگی سے اپڈیٹ کرنا چاہیے، تاکہ جمہوری عمل میں عوامی شمولیت کو فروغ دیا جا سکے۔",
        "published_date": "Mon, 19 May 2025 03:44:43 UTC",
        "source": "Express Urdu"
    },
    {
        "guid": "c86889f52eef57d09cd2f5e2de740e9d",
        "title": "چمن میں ریموٹ کنٹرول دھماکے میں 3 افراد زخمی",
        "link": "https://www.express.pk/story/2762031/chaman-blast-3-injured-2762031/",
        "image_url": "https://img.express.pk/logo/expresslogo.webp",
        "article": "بلوچستان کے علاقے گلستان میں دھماکا ہوا جس کے نتیجے میں تین افراد زخمی ہوئے۔\nایکسپریس نیوز کے مطابق گلستان میں ایف سی قلعہ کے ساتھ جبار مارکیٹ میں دھماکہ 3 افراد زخمی ہوگئے۔\nدھماکے سے ایف سی قلعہ دیوار کو نقصان پہنچا۔ زخمیوں کو فوری طور پر کوئٹہ منتقل کر دیا گیا۔\nدھماکے کے بعد پولیس سمیت دیگر قانون نافذ کرنے والے اداروں نے محاصرے میں لے لیا۔ پولیس کے مطابق دھماکا ریموٹ کنٹرول کا تھا شواہد اکھٹے کرنے کے بعد مزید تحقیقات کی جا رہی ہیں۔",
        "published_date": "Mon, 19 May 2025 03:44:43 UTC",
        "source": "Express Urdu"
    },
    {
        "guid": "335ff573458e4dc34831b022fc7d1052",
        "title": "پہلگام واقعے کے پہلے ہی روز سے عالمی سطح پر ہمارا پلڑا بھاری ہے، نائب وزیر اعظم",
        "link": "https://www.express.pk/story/2762030/ishaq-dar-interveiw-pahalgam-2762030/",
        "image_url": "https://img.express.pk/logo/expresslogo.webp",
        "article": "نائب وزیر اعظم اور وزیر خارجہ اسحاق ڈار نے کہا ہے کہ پہلگام واقعے کے پہلے ہی دن سے عالمی برداری میں پاکستان کا پلڑا بھاری تھا مگر پھر بھی ہم نے غیر جانبدارانہ تحقیقات کا مطالبہ کیا۔\nوزیر خارجہ اسحاق ڈار نے اپنے حالیہ انٹرویو میں کہا کہ پہلگام واقعےکے بعد بھارتی میڈیا نے شور مچایا تھا، ہم نے مختلف ممالک کو آگاہ کیاتھا کہ ہم پہل نہیں کریں گے۔\nانہوں نے کہا کہ 9 مئی کی رات کو ہمارے صبر کا پیمانہ لبریز ہوگیا تھا جس کے بعد افواج پاکستان نے دشمن کوبھرپورجواب دیا۔ انہوں نے کہا کہ بھارت نے جھوٹ بولا تھا کہ پاکستان نے 15مقامات پرحملہ کیا۔\nنائب وزیر اعظم نے کہا کہ ہم نے مختلف ممالک کوبتایا کہ ہم نے ابھی تک حملہ کیا جس پر ایک مغربی ملک نے کہا کہ ہمیں معلوم ہے آپ سچ کہہ رہےہیں۔\nوزیر خارجہ نے کہا کہ سیز فائر پرعملدرآمد ہو رہا ہے اور ہم اس پر کاربند ہے تاہم اگر کسی بھی قسم کی جارحیت، شر انگیزی یا سیز فائر کی خلاف ورزی ہوئی تو ہمارا جواب بھرپور ہوگا۔\nنائب وزیراعظم اسحاق ڈار نے کہا کہ پہلگام واقعہ ہوا تو کچھ ممالک نے کہا تھا کہ بھارت پنچ لگائے گا جس پر ہم نے واضح کیا تھا کہ اگر بھارت نے کچھ کیا تو ہم اس کاجواب دیں گے۔ بھارت نے پاکستان کا ایف 16 طیارہ گرانےکا دعویٰ کیا تھا جس کی قلعی خود کھل کر سب کے سامنے آگئی۔\nنائب وزیر اعظم نے کہا کہ پاکستان کا پلڑا پہلے دن سےبھاری ہے، ہم نےشروع سےکہا تھا کہ پہلگام پرتحقیقات کیلئے تیار ہیں۔ اسحاق ڈار نے کہا کہ بھارت کو جواب دینے کا پلان ہم نے پہلے بنا لیا تھا مگر اس پر عمل درآمد نور خان ایئربیس پر حملے کے بعد کیا۔\nانہوں نے بتایا کہ 10مئی کی صبح سوا آٹھ  بجے امریکی وزیرخارجہ کا فون آیا اور انہوں نے بتایا کہ بھارت سیزفائر کیلئے تیار ہے۔  اسحاق ڈار نے کہا کہ ہم عوام کی بہتری اورمعیشت کیلئے امن چاہتے ہیں اس لیے سیز فائر پر رضامندی ظاہر کی۔",
        "published_date": "Mon, 19 May 2025 03:44:46 UTC",
        "source": "Express Urdu"
    },
    {
        "guid": "2d986c2eddcfc54d2da59f055282cfc3",
        "title": "اسلامیہ کالج پشاور؛ ہراسگی کیس میں پروفیسر کی برطرفی کے بعد دیگر اساتذہ کیلیےضابطہ اخلاق جاری",
        "link": "https://www.express.pk/story/2762029/islamia-college-peshawar-code-of-conduct-issued-for-other-teachers-after-professors-dismissal-in-harassment-case-2762029/",
        "image_url": "https://img.express.pk/logo/expresslogo.webp",
        "article": "اسلامیہ کالج پشاور  میں ہراسگی کیس کے الزام میں پروفیسر کی برطرفی کے بعد انتظامیہ نے دیگر فیکلٹی ممبران کے لیے نیا ضابطہ اخلاق جاری کرتے ہوئے اساتذہ کو طلبہ و طالبات کے ساتھ رومانی یا غیر مناسب تعلقات سے باز رہنے کی ہدایت جاری کی ہے۔\nجاری کردہ مراسلے میں کہا گیا ہے کہ اساتذہ کو اپنی تدریسی اور پیشہ ورانہ حدود میں رہتے ہوئے ذمہ داریاں ادا کرنی ہوں گی اور کسی بھی قسم کی غیر اخلاقی یا غیر پیشہ ورانہ سرگرمی ناقابل قبول ہوگی۔\nکالج انتظامیہ کے مطابق ایسے واقعات ادارے کی ساکھ کو شدید نقصان پہنچاتے ہیں، ضابطہ اخلاق کی خلاف ورزی کرنے والوں کے خلاف سخت کارروائی عمل میں لائی جائے گی۔\nیہ اقدام ایسے وقت میں اٹھایا گیا ہے جب گزشتہ روز اسلامیہ کالج پشاور کے ایک اسسٹنٹ پروفیسر کو ایک طالبہ کی جانب سے ہراسگی کے الزامات کے بعد ملازمت سے برطرف کر دیا گیا۔",
        "published_date": "Mon, 19 May 2025 03:44:48 UTC",
        "source": "Express Urdu"
    },
    {
        "guid": "b9067ce60b8570badda4a2c9f5af531c",
        "title": "بھارت پانی روکنے کی ہمت نہیں کرسکتا، اگر ایسا ہوا تو دہائیوں تک نتائج محسوس ہوں گے، ترجمان پاک فوج",
        "link": "https://www.express.pk/story/2762028/dg-ispr-warn-to-india-stop-water-2762028/",
        "image_url": "https://img.express.pk/logo/expresslogo.webp",
        "article": "پاک فوج کے ترجمان اور ڈائریکٹر جنرل شعبہ تعلقات عامہ لیفٹننٹ جنرل احمد شریف چوہدری نے بھارت کو خبردار کرتے ہوئے کہا ہے کہ اگر دریائے سندھ کا پانی روگا گیا تو دہائیوں تک محسوس کیے جائیں گے۔\nبرطانوی نشریاتی ادارے کو دیے گئے انٹرویو میں ڈی جی آئی ایس پی آر نے واضح کیا کہ کوئی بھی پاکستان کا پانی روکنے کی ہمت نہ کرے، کوئی پاگل شخص ہی یہ سوچ سکتا ہے کہ وہ 24 کروڑ سے زائد لوگوں کا پانی روک سکتا ہے۔\nانہوں نے کہا کہ اگر انڈیا نے دریائے سندھ کا پانی روکا تو نتائج دہائیوں تک محسوس کیے جائیں گے۔\nانہوں نے کہا کہ امید کرتا ہوں ایسا وقت کبھی نہ آئے تاہم اگرایسے اقدامات کیے گئے تودنیا دیکھے گی۔ میں واضح کرنا چاہتا ہوں کہ کوئی بھی پاکستان کا پانی روکنے کی ہمت نہ کرے۔\nانہوں نے کہا کہ پاکستان کی افواج پیشہ ورہیں، ہم اپنے کیے گئے وعدوں کی مکمل پاسداری کرتے ہیں اور سیاسی حکومت کی ہدایات حرف بہ حرف مانتے ہوئے ان کے عزم کاپاس رکھتے ہیں۔\nڈی جی آئی ایس پی آر نے کہا کہ جہاں تک پاک آرمی کاتعلق ہے یہ جنگ بندی آسانی سے برقراررہے گی۔ فریقین کے درمیان رابطے میں اعتماد سازی کے اقدامات کیے گئے ہیں تاہم اگر خلاف ورزی ہوتی ہے توہمارا جواب ہمیشہ اورموقع پرہوگا۔\nترجمان افواج پاکستان نے مزید کہا کہ تصدیق کرسکتاہوں چھٹا گرنے والا طیارہ میراج دو ہزار ہے، ہم مزیدکارروائی کرسکتے تھے مگرہم نے ضبط کا مظاہرہ کیا اور صرف طیاروں کونشانہ بنایا۔\nلیفٹیننٹ جنرل احمدشریف چوہدری نے کہا کہ بھارت کی کشمیرپالیسی، ظلم و جبر اور اسے اندرونی معاملہ بنانے کی کوشش ناکام ہوچکی ہے۔ جب تک دونوں ممالک بیٹھ کربات نہیں کرتے تب تک مسئلہ کشمیرکی آگ بھڑکنے کاخطرہ موجود رہے گا۔",
        "published_date": "Mon, 19 May 2025 03:44:50 UTC",
        "source": "Express Urdu"
    },
    {
        "guid": "8b0ea54190fccc497b71f7ae523835f0",
        "title": "بھارت؛ عمارت میں آتشزدگی سے 17 افراد ہلاک",
        "link": "https://www.express.pk/story/2762027/india-building-caught-fire-17-people-killed-2762027/",
        "image_url": "https://img.express.pk/logo/expresslogo.webp",
        "article": "بھارت کے شہر حیدرآباد کی ایک عمارت میں شارٹ سرکٹ کے باعث آتشزدگی سے 17 افراد ہلاک ہوگئے۔\nغیرملکی خبرایجنسی رائٹرز کی رپورٹ کے مطابق بھارتی حکام نے بتایا کہ حیدرآباد میں شارٹ سرکٹ سے آگ بھڑک اٹھی اور 17 ہلاکتیں ہوئی ہیں۔\nتیلگانا فائر، ڈیزاسٹر رسپانس، ایمرجنسی اینڈ سول ڈیفنس ڈپارٹمنٹ نے بیان میں کہا کہ حیدرآباد میں واقع عمارت کے گراؤنڈ فلور پر آگ بھڑک اٹھی جو دیگر فلورز تک پھیل گئی۔\nبیان میں کہا گیا کہ آتشزدگی کی اطلاع ملتے ہی فائرفائٹنگ کی درجنوں گاڑیاں پہنچ گئیں اور امدادی کام شروع کردیا۔\nبھارت کے وزیرمعدنیات جی کرشن ریڈی نے جائے وقوع کا دورہ کیا اور مقامی میڈیا کو بتایا کہ ابتدائی تحقیقات میں یہ بات سامنے آئی ہے کہ شارٹ سرکٹ کی وجہ سے آگ لگی ہے۔\nرپورٹ میں بتایا گیا کہ ہلاک افراد میں 6 بچے بھی شامل ہیں، جن کی عمریں 5 سال سے کم ہیں۔",
        "published_date": "Mon, 19 May 2025 03:44:50 UTC",
        "source": "Express Urdu"
    },
    {
        "guid": "5a48daf84a2b18330fa9df601ed429b2",
        "title": "پولیو کے خاتمے کا مشن، 26 مئی کو ملک گیر انسداد مہم شروع کرنے کا فیصلہ",
        "link": "https://www.express.pk/story/2762026/country-wide-anti-polio-camping-will-be-start-from-26-may-2762026/",
        "image_url": "https://img.express.pk/logo/expresslogo.webp",
        "article": "وفاقی وزیر صحت سید مصطفیٰ کمال نے کہا ہے کہ وزیراعظم کی زیر قیادت ملک سے پولیو کے خاتمے کا عزم کررکھا ہے، ملک گیر مہم 26 مئی کو شروع کی جائے گی۔\nایکسپریس نیوز کے مطابق وزارت صحت کے ترجمان نے بتایا کہ وفاقی وزیر صحت سید مصطفیٰ کمال سے گیٹس فاؤنڈیشن کے صدر برائے گلوبل ڈیولپمنٹ ڈاکٹر کرس ایلس کی ملاقات ہوئی۔\nوفاقی وزیر صحت نے پاکستان میں پولیو کے خاتمے کے لیے گیٹس فاؤنڈیشن کی خدمات کو سراہا اور حکومت کی جانب سے پولیو کے خاتمے کے عزم کا ایک بار پھر اعادہ کیا۔\nانہوں نے گفتگو کرتے ہوئے کہا کہ وفاقی و صوبائی حکومتیں اور قانون نافذ کرنے والے ادارے پولیو کے خاتمے کے لیے یکسو ہیں، پولیو کے خاتمے کی جدوجہد میں قانون نافذ کرنے والے اداروں نے بھی لازوال قربانیاں دی ہیں۔\nمصطفیٰ کمال کا کہنا تھا کہ  پولیو کے خاتمے کی جدوجہد میں ہم نے قربانیاں دی ہیں، یہ مشن مکمل ہونے تک جاری رہے گا، وزیراعظم پاکستان کی قیادت میں پولیو کے خاتمے کے لیے پختہ عزم کر رکھا ہے اور وزیراعظم پروگرام کی کارکردگی کا جائزہ لینے کے لیے باقاعدہ اجلاس منعقد کرتے ہیں۔\nوفاقی وزیر صحت نے کہا کہ پولیو کے خاتمے کی مہم کے لیے مکمل معاونت اور وسائل کی فراہمی یقینی بنائی جا رہی ہے، پاکستان اور افغانستان کے درمیان پولیو کے خاتمے کے لیے قریبی تعاون جاری ہے اور دونوں ممالک میں ایک ساتھ ہی مہم کا انعقاد کیا جارہا ہے۔\nانہوں نے بتایا کہ پاکستان اور افغانستان میں فروری اور اپریل میں قومی انسداد پولیو مہمات کامیابی سے مکمل کی گئیں جبکہ اگلی ملک گیر انسداد پولیو مہم کا آغاز 26 مئی سے کیا جا رہا ہے جس کے دوران 4 کروڑ 54 لاکھ بچوں کو پولیو سے بچاؤ کے قطرے پلانے کا ہدف مقرر کیا گیا ہے۔\nوفاقی وزیر صحت نے کہا کہ اعلیٰ معیار کی مہمات اور کمیونٹی کے تعاون کی بدولت حالیہ مہم میں ویکسین سے انکاری والدین میں واضح کمی آئی ہے، رواں سال کے اختتام تک پولیو کے مکمل خاتمے کے لیے پرعزم ہیں۔\nترجمان وزارت صحت کے مطابق ڈاکٹر کرس ایلس نے انسداد پولیو اقدامات کو سراہا اور امید ظاہر کی کہ 2025 تک پولیو کے خاتمے کیلیے مقرر کردہ ہدف پاکستان حاصل کرلے گا۔",
        "published_date": "Mon, 19 May 2025 03:44:53 UTC",
        "source": "Express Urdu"
    },
    {
        "guid": "d9fafb700a81127db25ea464d8db9e66",
        "title": "عوام ایکسپریس اور رحمان باباایکسپریس کے نئے اسٹاپس کا افتتاح",
        "link": "https://www.express.pk/story/2762025/awam-express-and-rehman-baba-express-new-stops-inauguration-2762025/",
        "image_url": "https://img.express.pk/logo/expresslogo.webp",
        "article": "وزیرمملکت بلال اظہر کیانی نے سوہاوہ اور جہلم ریلوے اسٹیشن پر عوام ایکسپریس اور رحمان بابا ایکسپریس کے نئے اسٹاپس کا افتتاح کیا اور متعلقہ حکام کو ہر ممکن سہولت فراہم کرنے کی ہدایت کی۔\nوزارت ریلوے کی جانب سے جاری بیان کے مطابق وزیر مملکت ریلوے بلال اظہر کیانی نے سوہاوہ اور جہلم ریلوے اسٹیشن پر عوام ایکسپریس اور رحمان بابا ایکسپریس کے اسٹاپس کا افتتاح کر دیا۔\nپشاور سے کراچی کے روٹ پر چلنے والی عوام ایکسپریس آتے اور جاتے ہوئے اب سوہاوہ اسٹیشن پر رکے گی، کراچی سے پشاور آتے اور جاتے ہوئے رحمان بابا ایکسپریس جہلم ریلوے اسٹیشن پر رکے گی۔\nوزیر مملکت بلال اظہر کیانی نے سوہاوہ میں میڈیا سے گفتگو کرتے ہوئے کہا کہ 17 سال بعد سوہاوہ اسٹیشن پر کسی ٹرین کا اسٹاپ قائم ہوا، سوہاوہ اور جہلم اسٹیشن پہنچنے پر عوام نے وزیر مملکت بلال اظہر کیانی کا بھرپور خیر مقدم کیا۔\nانہوں نے کہا کہ سوہاوہ، جہلم اور دیگر مضافاتی شہروں کے اسٹیشنز  پر سہولیات مہیا کرنے کے لیے ہر ممکن اقدام کریں گے۔\nبلال اظہر کیانی نے راولپنڈی کے ڈویژنل سپرنٹنڈنٹ ریلوے کو ہدایت کی کہ نئے اسٹاپس پر شہریوں کو ہر ممکن سہولت فراہم کریں۔",
        "published_date": "Mon, 19 May 2025 03:44:56 UTC",
        "source": "Express Urdu"
    },
    {
        "guid": "a8c5e92a7ef48ecaa36439a86b67b3b1",
        "title": "دشمن اب کوئی بھی مس ایڈونچر سے قبل 100 بار سوچے گا، وزیرداخلہ",
        "link": "https://www.express.pk/story/2762024/interior-minister-mohsin-naqvi-visit-markaz-e-mustafa-2762024/",
        "image_url": "https://img.express.pk/logo/expresslogo.webp",
        "article": "گوجرانوالہ: وزیر داخلہ محسن نقوی نے کہا ہے کہ کشیدہ صورت حال میں پوری قوم کندن بن کر سامنے آئی، دشمن اب کوئی بھی مس ایڈونچر کرنے سے پہلے 100 بار سوچے گا۔\nایکسپریس نیوز کے مطابق ۔ وفاقی وزیرداخلہ محسن نقوی نے گوجرانوالہ  میں مرکز مصطفیٰ کا دورہ کیا جہاں انہیں مدرسے کے مختلف سیکشن دکھائے گئے۔\n وزیرداخلہ محسن نقوی نے مرکز مصطفیٰ کے سرپرست اعلی مولانا محمد رضا ثاقب مصطفائی سے ملاقات کی اور دین اسلام کی خدمت میں ادارے کے مثالی کردار کو سراہا۔ محسن نقوی نے مرکز مصطفیٰ کے طلبا کے مثبت کردار کی تعریف بھی کی۔\nسرپرست اعلیٰ سے گفتگو کرتے ہوئے وزیر اعلیٰ نے کہا کہ کشیدہ صورتحال میں پاکستانی قوم کندن بن کر نکلی ہے، طاقتور دشمن کو پاکستانی قوم نے اپنی یکجہتی سے عبرتناک شکست دی۔ \nانہوں نے کہا کہ عظیم فتح پراللہ تعالٰی کا شکر بجا لاتے ہیں، فتح میزائلوں نے دشمن پر ہیبت طاری کر دی اور نام نہاد طاقت پاش پاش کر کے رکھ دی۔\nوزیر داخلہ نے کہا کہ پوری قوم مسلح افواج کے شانہ بشانہ کھڑی ہے۔ دشمن اب کوئی بھی مس ایڈونچر سے قبل سو بار سوچے گا۔ \nمولانا ثاقب مصطفائی نے کہا کہ پاکستانی قوم داندن شکن جواب چاہتی تھی جو ہماری بہادر مسلح افواج نے دیا،  قوم نے مثالی جرأت اور بے خوفی کا مظاہرہ کیا اور اللہ تعالٰی کی مدد ہمارے ساتھ شامل رہی۔\nسرپرست اعلی مرکز مصطفیٰ مولانا محمد رضا ثاقب مصطفائی نے  دعا خیر کرائی، جس میں ملکی سالمیت، استحکام اور ترقی و خوشحالی کیلیے اللہ سے مدد بھی مانگی گئی۔",
        "published_date": "Mon, 19 May 2025 03:44:58 UTC",
        "source": "Express Urdu"
    },
    {
        "guid": "f23dce5298c18bf1d8168b397d136f3a",
        "title": "پی ایس ایل 10، زلمی اور قلندرز کا میچ بارش کے باعث تاخیر سے شروع",
        "link": "https://www.express.pk/story/2762023/lq-v-pz-psl-match-rawalpindi-2762023/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) سیزن 10 میں پشاور زلمی اور لاہور قلندرز کا گروپ مرحلے کا میچ بارش کے باعث تاخیر کا شکار ہوگیا جس پر میچ کو 13 اوورز تک محدود کردیا گیا۔\nایکسپریس نیوز کے مطابق راولپنڈی اور اسلام آباد میں تیزآندھی اور طوفان کے باعث قلندرز اور پشاور زلمی کے میچ کا ٹاس تاخیر سے ہوا۔ بارش کے باعث پچ کو کور سے ڈھک دیا گیا تھا۔\nبعد ازاں امپائرز نے معائنے کے بعد میچ کا فیصلہ کیا اور اسے 13، 13 اوورز تک محدود کردیا۔",
        "published_date": "Mon, 19 May 2025 03:44:58 UTC",
        "source": "Express Urdu"
    },
    {
        "guid": "53b4fbc2d851dc25bf24f42626804b5e",
        "title": "حکومت کی آئی ایم ایف کو بجلی، گیس، پیٹرول مہنگا کرنے کی یقین دہانی، عوام پر اضافی بوجھ ڈالا جائے گا",
        "link": "https://www.express.pk/story/2762022/govt-decided-electricity-gas-petrol-prices-to-be-increased-in-new-budget-2762022/",
        "image_url": "https://img.express.pk/logo/expresslogo.webp",
        "article": "وفاقی حکومت نے عالمی مالیاتی ادارہ (آئی ایم ایف) کو بڑی یقین دہانیاں کرائی ہیں اور اس کے تحت پیٹرولیم مصنوعات میں مزید لیوی، بجلی کے بلوں میں ڈیبٹ سروس سرچارج لگانے اور گیس کی قیمت میں اضافے کا فیصلہ کرلیا ہے، جس کے نتیجے میں عوام کو مزید مالی بوجھ اٹھانا پڑے گا۔\nایکسپریس نیوز کےمطابق وفاقی حکومت نے نئے مالی سال کے آغاز پر بجلی، گیس، پیٹرول کی قیمتیں بڑھانے کا پلان تیار تیار کرلیا ہے، جس کے تحت یکم جولائی 2025 سے بجلی ٹیرف کی سالانہ ری بیسنگ کی جائے گی، گیس ٹیرف میں یکم جولائی 2025 اور 15 فروری 2026 کو ایڈجسٹمنٹ ہوگی جس کے لیے حکومت نے نئے بجٹ سے پہلے عالمی مالیاتی ادارہ (آئی ایم ایف) کو بڑی یقین دہانیاں کرا دی ہیں۔\nذرائع نے بتایا کہ نئے مالی سال 26-2025 کے بجٹ میں عوام کو اضافی مالی بوجھ اٹھانے کے لیے تیار رہنا ہوگا کیونکہ پیٹرول اور ڈیزل پر 5 روپے فی لیٹر کاربن لیوی عائد کرنے کا فیصلہ کیا گیا ہے اور صوبے بجلی اور گیس پر کوئی سبسڈی نہیں دیں گے۔\nذرائع کے مطابق گردشی قرض کی ادائیگی کے لیے بینکوں سے 1252 ارب روپے قرض لیا جائے گا اور یہ رقم اگلے 6 سال میں بجلی صارفین سے وصول کی جائے گی اور بجلی کے بلوں میں 10 فیصد ڈیبٹ سروس سرچارج شامل کیا جائے گا۔\nذرائع نے بتایا کہ حکومت کو ڈیبٹ سروس چارج میں اضافے کا اختیار ہوگا اور نئے بجٹ میں بجلی سبسڈی میں کمی کی جائے گی کیونکہ گردشی قرضے کو 2031 تک صفر پر لانے کا ہدف طے کیا گیا ہے۔\nذرائع نے مزید کہا کہ نیپرا سہ ماہی ٹیرف ایڈجسٹمنٹ کا اجرا جاری رکھے گا، فیول کاسٹ ایڈجسٹمنٹ کا بروقت اطلاق یقینی بنایا جائے گا اور بیس ٹیرف اور ریونیو میں پایا جانے والا خلا ختم کرنے کی کوشش ہوگی اور صرف ٹارگٹڈ سبسڈی دی جائے گی۔\nذرائع کا کہنا تھا کہ سرکلر ڈیٹ مینجمنٹ پلان جولائی میں کابینہ سے منظور ہوگا جبکہ پہلی ششماہی میں توانائی سیکٹر کو 450 ارب کا فائدہ ہوا اور جنوری 2025 تک بجلی گردشی قرضہ 2444 ارب روپے تک پہنچ گیا ہے جبکہ جون 2024 تک گیس گردشی قرضہ 2294 ارب روپے ریکارڈ کیا گیا تھا۔\nذرائع کے مطابق گردشی قرضوں پر قابو پانے کے لیے اصلاحات جاری رکھنے کا فیصلہ کیا گیا ہے اور آئی پی پیز سے مذاکرات کے ذریعے جون تک 348 ارب کی ادائیگی ہوگی اور کاسٹ ریکوری بہتر بنا کر توانائی کی قیمت کم کی جائے گی۔",
        "published_date": "Mon, 19 May 2025 03:44:58 UTC",
        "source": "Express Urdu"
    },
    {
        "guid": "03e1371b4de669b61d75fe403183bd77",
        "title": "اگلے مالی سال کے بجٹ سے متعلق آئی ایم ایف نے پاکستان سے کیا مطالبہ کیا ہے؟",
        "link": "https://www.express.pk/story/2762020/what-imf-demad-to-pakistan-for-next-budget-2762020/",
        "image_url": "https://img.express.pk/logo/expresslogo.webp",
        "article": "پاکستان اور بین الاقوامی مالیاتی فنڈ(آئی ایم ایف) کے درمیان تکنیکی مذاکرات مکمل ہو گئے جبکہ اگلے بجٹ پر  پالیسی سطح کے بجٹ مذاکرات کل سے شروع ہوں گے۔\nذرائع کے مطابق پاکستان اور آئی ایم ایف کے درمیان پالیسی مذاکرات سے 23 مئی تک جاری رہیں گے، جس کے بعد بجٹ دو جون کو پیش کیا جائے گا۔\nذرائع کے مطابق ئی ایم ایف کا آئندہ مالی سال میں پاکستان کی مجموعی آمدن 20 کھرب روپے تک لے جانے  کا مطالبہ کیا ہے جبکہ رواں سال میں مجموعی آمدن کا ہدف تقریبا  17.8 کھرب روپے ہے۔\nذرائع کے مطابق آئی ایم ایف غیر ترقیاتی اخراجات میں کمی کے لئے سخت کنٹرول چاہتا ہے ذرائع کے مطابق اگلے مالی سال کے دوران پاکستان کو تقریبا 19ارب  ڈالر غیر ملکی واپس  کرنا ہے اس لیے عالمی مالیاتی فنڈز نے قرضوں کی پائیدار ادائیگی پر زور دیا ہے۔\nذرائع کا کہنا ہے کہ حکومت تعمیراتی صنعتوں کے  لئے  خام مال پر ودہولڈنگ ٹیکس  ختم کرنے کے علاوہ بجٹ میں پراپرٹی کے لین دین پر بھی ودہولڈنگ ٹیکس ختم کرنا چاہتی ہے۔\nذرائع کے مطابق آئی ایم ایف سے اگلے مالی سال کے لئے  پراپرٹی کی خرید و فروخت پر فیڈرل ایکسائز ڈیوٹی ختم  کرنے پر بات چیت ہو گی جبکہ سپر  ٹیکس  ختم کرنے کی تجویز پر بھی بات ہونے کا امکان ہے۔\nپاکستان کی جانب سے ٹیکس ٹو جی ڈی پی کی شرح گیارہ فی صد تک بڑھانے کی یقین دحانی کروائی جائے گی ذرائع کے مطابق پاکستان تنخواہ دار طبقے کو ریلیف کے لئے مختلف تجاویز بھی آئی ایم ایف کے سامنے رکھے گا۔",
        "published_date": "Mon, 19 May 2025 03:44:58 UTC",
        "source": "Express Urdu"
    },
    {
        "guid": "fae3ded1aed33f98282aeb77004b1c90",
        "title": "خیرپختونخوا میں اربوں روپے کے اسکینڈلز سامنے آرہے ہیں، گورنر فیصل کریم کنڈی",
        "link": "https://www.express.pk/story/2762019/billion-rupees-scandals-in-kp-says-governor-faisal-karim-jundi-2762019/",
        "image_url": "https://img.express.pk/logo/expresslogo.webp",
        "article": "خیبرپختونخوا کے گورنر فیصل کریم کنڈی نے پاکستان تحریک انصاف (پی ٹی آئی) کی صوبائی حکومت پر شدید تنقید کرتے ہوئے کہا ہے کہ پی ٹی آئی حکومت کی کرپشن کے سہولت کار اسلام آباد میں بیٹھے ہیں اور اربوں روپے کے اسکینڈلز نکلتے جا رہے ہیں۔\nپشاور میں میڈیا سے گفتگو میں گورنر خیبرپختونخوا فیصل کریم کنڈی نے کہا کہ بلاول بھٹو نے پاکستان کے لیے سفارتی کردار ادا کیا اوراب دنیا میں پاکستان کا مقدمہ لے کر جا رہے ہیں۔\nصوبائی حکومت کے حوالے سے ان کا کہنا تھا کہ صوبے میں علی بابا چالیس چوروں کی حکومت ہے، اربوں روپے کے اسکینڈلز نکلتے جا رہے ہیں، اگر ان کی جگہ کوئی اور پارٹی کرپشن کرتی تو گرفتاریاں ہو چکی ہوتیں۔\nانہوں نے کہا کہ پی ٹی آئی حکومت کی کرپشن کے سہولت کار اسلام آباد میں بیٹھے ہیں، صوبے کا 12 سال کا بجٹ کرپشن میں چلا گیا اور مطالبہ کیا کہ خیبرپختونخوا حکومت میں جو بھی کرپٹ ہے ان کو فوری گرفتار کیا جائے۔\nفیصل کریم کنڈی کا کہنا تھا کہ ریاست نے وعدہ کیا تھا ضم اضلاع میں 100 ارب روپے خرچ کیے جائیں گے مگر 6 سے 7 ارب ملتے ہیں، اگر گورنر کے پاس اختیار ہوتا تو اب تک ان کو الٹا ٹانک چکا ہوتا۔",
        "published_date": "Mon, 19 May 2025 03:45:01 UTC",
        "source": "Express Urdu"
    },
    {
        "guid": "5749796e461cd19e4a8be9bcf1b0f608",
        "title": "چینی کمپنی کراچی میں سپر منی ٹرک تیار کرنے کیلیے رضامند، جلد پلانٹ لگے گا",
        "link": "https://www.express.pk/story/2762017/china-company-is-ready-to-plant-in-karachi-2762017/",
        "image_url": "https://img.express.pk/logo/expresslogo.webp",
        "article": "حکومت سندھ اور چین کے تعاون سے کراچی میں جلد منی ٹرک کی اسمبلنگ لائن قائم کی جائے گی جس سے روزگار کے نئے مواقع پیدا ہوں گے۔\nایکسپریس نیوز کے مطابق چین میں سپر منی ٹرک کی رونمائی تقریب، سندھ کے سینئر وزیر شرجیل انعام میمن،صوبائی وزیر سید ناصر حسین شاہ آور دیگر شریک ہوئے۔\nسندھ کے سینئر صوبائی وزیر برائے اطلاعات و نشریات، ٹرانسپورٹ اور ماس ٹرانزٹ شرجیل انعام میمن نے یہ خوش خبری سنائی اور بتایا کہ چینی سرمایہ کار کراچی میں پلانٹ لگانے پر رضامند، مختلف کاروباری گروپس و افراد کو فائدہ ہوگا۔\nانہوں نے سندھ بھر میں الیکٹرک گاڑیوں کے لئے جلد چارجنگ اسٹیشنز قائم کرنے کا بھی اعلان کیا۔\nشرجیل انعام میمن کا کہنا تھا کہ سپر منی ٹرک منصوبہ پاک چین صنعتی اشتراک اور تکنیکی تعاون کی شاندار مثال ہے، جو دونوں ممالک کے لیے ترقی اور خوشحالی کے نئے دروازے کھولے گا، چینی کمپنی چیری ہولڈنگ اور پیڈی ٹیکنالوجی کمپنی لمیٹڈ کے اشتراک سے تیار کردہ سپر منی ٹرک  ایک انقلابی ایجاد ہے۔\nانہوں نے کہا کہ سپر منی ٹرک گاڑی شہری و دیہی علاقوں میں لاجسٹکس کے مسائل کا حل ہے، یہ پائیدار، سستی اور قابلِ رسائی ٹرانسپورٹ کا نمونہ بھی پیش کرتی ہے۔\nوزیر ٹرانسپورٹ کا کہنا تھا کہ سپر منی ٹرک جدید انجینئرنگ، ذہین ڈیزائن، اور ماحولیاتی موافقت کا حسین امتزاج ہے، جو پاکستان میں ہلکی کمرشل گاڑیوں کی بڑھتی ہوئی طلب کو پورا کرنے کی مکمل صلاحیت رکھتا ہے۔ سپر منی ٹرک کی اسمبلنگ لائن جلد ہی کراچی میں قائم کی جائے گی، جو پاکستان میں صنعتی ترقی، مقامی پرزہ سازی، روزگار کے مواقع اور ٹیکنالوجی کی منتقلی کے عمل کو تیز کرے گی۔\nانہوں نے بتایا کہ یہ منصوبہ کراچی کو گاڑی سازی کے میدان میں ایک علاقائی مرکز میں تبدیل کرنے کی جانب پہلا عملی قدم ہے۔ شرجیل میمن نے کہا کہ  سندھ حکومت کی جانب سے ضوابطی معاونت، بنیادی ڈھانچے کی تیاری،  مقامی افرادی قوت کی تربیت سمیت ہر ممکن تعاون فراہم کی جائے گی۔\nتقریب سے خطاب میں انہوں نے کہا کہ سپر منی ٹرک کی بنیادی خصوصیت اس کی وہ استعداد ہے جس کے تحت اسے آسانی سے ایک سپر منی کار میں تبدیل کیا جا سکتا ہے۔\nسینئر وزیر شرجیل انعام میمن کی جانب سےِ چیری ہولڈنگ کے چیئرمین ین تونگیو کی وژنری قیادت کی تعریف کی۔ تقریب میں وزیرِ توانائی سندھ، سید ناصر حسین شاہ اور بجٹ پیٹرولیم انویسٹمنٹ ہولڈنگز کمپنی، ہانگ کانگ کے گروپ سی ای او زاہد بشیر بھی شریک ہوئے۔",
        "published_date": "Mon, 19 May 2025 03:45:03 UTC",
        "source": "Express Urdu"
    },
    {
        "guid": "b5426e690600c7cb96214e897ae118ef",
        "title": "اسلام آباد، راولپنڈی میں ژالہ باری، طوفانی ہواؤں اور بارش کا امکان، الرٹ جاری",
        "link": "https://www.express.pk/story/2762016/storm-thunder-with-rain-expected-in-islamabad-and-rawalpindi-2762016/",
        "image_url": "https://img.express.pk/logo/expresslogo.webp",
        "article": "محکمہ موسمیات نے اسلام آباد اور راولپنڈی میں ژالہ باری، طوفانی ہواؤں اور تیز بارش کا امکان ظاہر کرتے ہوئے الرٹ جاری کردیا۔\nمحکمہ موسمیات سے جاری الرٹ کے مطابق راولپنڈی اسلام آباد اور گردونواح میں طوفانی ہواؤں، ژالہ باری اور بارش کا امکان ہے۔\nمحکمہ موسمیات نے کہا کہ شہری موسمی اثرات سے بچنے کے لیے احتیاطی تدابیر اختیار کریں۔\nخیال رہے کہ گزشتہ ماہ بھی اسلام آباد میں اچانک شدید ژالہ باری نقصان پہنچا تھا۔",
        "published_date": "Mon, 19 May 2025 03:45:06 UTC",
        "source": "Express Urdu"
    },
    {
        "guid": "d400e336a5cd5b06b14dc23518d808bb",
        "title": "افغان ٹرانزٹ پر 10 فیصد پروسیسنگ فیس عائد",
        "link": "https://www.express.pk/story/2762015/10-percent-processing-fees-imposed-on-afghan-transit-2762015/",
        "image_url": "https://img.express.pk/logo/expresslogo.webp",
        "article": "فیڈرل بورڈ آف ریونیو نے افغان ٹرانزٹ میں ناجائز منافع خوری روکنے کے لیے اہم اقدام کرتے ہوئے 10 فیصد پروسیسنگ فیس عائد کردی۔\nایف بی آر سے جاری نوٹیفکیشن کے مطابق افغان ٹرانزٹ پر 5 نئی اقسام کی اشیا پر فیس لاگو ہوگی، زرعی آلات، کرینیں، ڈیٹا مشینیں اور الیکٹرونکس فیس کی زد میں آئیں گی۔\nذرائع کے مطابق وزارت تجارت نے بینک گارنٹی اور فیس کی تجویز دی اور اسی طرح افغانستان میں کم کسٹم ڈیوٹی کا ناجائز فائدہ بند کرنے کی کوششیں جاری ہیں۔\nحکومت کا افغان ٹرانزٹ کی آڑ میں غیر قانونی تجارت پر کریک ڈاؤن جاری اور اسی سلسلے میں بجلی اور الیکٹرونک کباڑ پر بھی 10 فیصد پروسیسنگ فیس لاگو ہوگی۔\nاس ضمن میں کہا گیا کہ پالیسی سے ٹیکس وصولی میں بہتری اور شفافیت کا امکان ہے۔",
        "published_date": "Mon, 19 May 2025 03:45:06 UTC",
        "source": "Express Urdu"
    },
    {
        "guid": "374571394ce758a376e4e9d5ab1893e4",
        "title": "معرکہ حق: پاکستان نے تاریخی فتح پر بھارتی جارحیت اور جھوٹ کو بےنقاب کرنے کے لیے ڈوزیئرجاری کردیا",
        "link": "https://www.express.pk/story/2762014/battle-for-truth-pakistan-releases-dossier-to-expose-indian-aggression-and-lies-over-historic-victory-2762014/",
        "image_url": "https://img.express.pk/logo/expresslogo.webp",
        "article": "پاکستان نے معرکہ حق میں تاریخی فتح پر بھارتی جارحیت اور جھوٹ کو بے نقاب کرنے کے  لیے ڈوزیئرجاری کردیا۔\nرپورٹ کے مطابق ذرائع نے کہا کہ ڈوزیئرمیں آپریشن بنیان مرصوص میں تاریخی کامیابی، پہلگام فالس فلیگ اوربھارتی جارحیت کےناقابل تردیدشواہد پیش کیے گئےہیں۔\nآپریشن بنیان مرصوص کےحقائق، سیٹلائٹ تصاویر، پہلگام فالس فلیگ پر مستندبین الاقوامی میڈیارپورٹس بھی ڈوزیئر کاحصہ ہیں۔\nذرائع کے مطابق ڈوزیئر کے متن کے مطابق:- پاکستان امن کاعلمبردار ہےاور اپنی سالمیت کاہرقیمت پردفاع کرےگا۔\nڈوزیئر میں پہلگام فالس فلیگ کے بعد بھارتی میڈیا اور را سے منسلک سوشل میڈیااکاؤنٹس کی پاکستان مخالف منظم مہم اور فیک نیوز کےناقابل تردید شواہد پیش کیے گئےہیں۔\nبھارتی جنگجو میڈیا نے پہلگام فالس فلیگ کے فوری بعد جھوٹی خبریں پھیلائیں اور گمراہ کن پروپیگنڈا کرکےجنگ کاماحول بنایا، بین الاقوامی میڈیا حتی کہ بھارتی سیاستدانوں اور عوام نےپہلگام فالس فلیگ اور بھارتی میڈیا کے گھناؤنےکردارپرسوالات اٹھائے۔\nڈوزیئرمیں پاکستان کی جانب سے بھارت کوپہلگام واقعہ کی شفاف تحقیقات کیلئےمخلصانہ کاوشوں کا بھی ذکرہے، بھارتی جارحیت اور بزدلانہ حملے میں معصوم پاکستانی بچے، عورتیں اورشہری شہید ہوئے۔\nذرائع نے کہا کہ بھارتی جارحیت کے تمام شواہد ڈوزیئرمیں پیش کیےگئے ہیں،پاکستان نے اپنے دفاع اور بھارتی جارحیت کے جواب میں آپریشن بنیان مرصوص کا آغاز کیا۔\nآپریشن بنیان مرصوص نے بھارت کو دھول چٹا دی اوربھارتی عزائم کو خاک میں ملا دیا، پاکستان نے بھارتی جارحیت کے جواب میں صرف بھارتی ملڑی ٹارگٹس کو نشانہ بنایا۔\nصرف ان بھارتی ٹارگٹس کو نشانہ بنایا گیا جہاں سے نہتے اور معصوم پاکستانیوں پرحملے کیے گئے، ڈوزیئرمیں بھارتی نقصانات کی تفصیل ناقابل تردید شواہد کے ساتھ پیش کی گئی ہے۔\nسفارتی ماہرین نے کہا کہ پاکستان نے مکمل شواہد کے ساتھ ڈوزیئر جاری کرکے سفارتی محاذ پر بھی کامیابی حاصل کرلی ہے،پاکستان نےبھارتی جارحیت کو شواہد سے بے نقاب کیا ہے،پاکستان نےسچائی اور حقائق بیان کرکے بھارتی جھوٹ اور گمراہ کن پروپیگنڈا کو زمین بوس کر دیا ہے۔",
        "published_date": "Mon, 19 May 2025 03:45:06 UTC",
        "source": "Express Urdu"
    },
    {
        "guid": "4cca1f52482d16f16d3762639d18be6e",
        "title": "آئندہ مالی سال کا وفاقی بجٹ 17،600 ارب روپے سے تجاوز کرنے کا امکان",
        "link": "https://www.express.pk/story/2762013/the-federal-budget-for-the-next-fiscal-year-is-likely-to-exceed-rs-17600-billion-2762013/",
        "image_url": "https://img.express.pk/logo/expresslogo.webp",
        "article": "آئندہ مالی سال کا وفاقی بجٹ 17،600 ارب روپے سے تجاوز کرنے کا امکان ہے جب کہ پاکستان اور آئی ایم ایف کے درمیان بجٹ 26-2025 پر اہم اہداف طے پاگئے۔\nرپورٹ کے مطابق مجموعی آمدن رواں سال تقریبا 17.8 کھرب روپے ہے، آئی ایم ایف نے آئندہ مالی سال میں پاکستان کی مجموعی آمدن 20 کھرب روپے تک لے جانے کیا مطالبہ ہے۔\nذرائع نے کہا کہ بجٹ 2 جون کو پیش کیا جائے گا، پاکستان اور آئی ایم ایف کے درمیان پالیسی مذاکرات 23 مئی تک جاری رہیں گے۔\nپاکستان اور آئی ایم ایف کے درمیان اگلے بجٹ پر پالیسی سطح کے بجٹ مذاکرات کل شروع ہوں گے، پاکستان اور آئی ایم ایف کے درمیان تکنیکی مذاکرات گذشتہ ہفتے مکمل ہو گئے۔\nیہ بھی پڑھیں: 17.6 ٹریلین روپے کے بجٹ کی منظوری، آئی ایم ایف نے 11 نئی شرائط لگا دیں\nبجٹ دستاویز کے مطابق آئندہ مالی سال 6,588 ارب روپے قرض لیا جائے گا، ترقیاتی منصوبوں پر 1,065 ارب خرچ ہوں گے۔\nدفاعی بجٹ 2,414 ارب روپے مقرر کیے جانے کا امکان ہے، قرضوں پر سود کی ادائیگیوں کے لیے 8,685 ارب روپے مختص کیے جائیں گے۔\nصوبے 1,220 ارب روپے کا بجٹ سرپلس فراہم کریں گے، آئندہ بجٹ میں نان ٹیکس آمدن کا تخمینہ 2,584 ارب روپے لگایا گیا۔\nپیٹرولیم لیوی سے 1,311 ارب روپے حاصل کیے جائیں گے، کسٹمز ڈیوٹی کی مد میں 1,741 ارب روپے جمع کیے جائیں گے۔\nفیڈرل ایکسائز ڈیوٹی سے 1,153 ارب اور سیلز ٹیکس سے 4,943 ارب وصولی کا ہدف ہوگا، ڈائریکٹ ٹیکس کی مد میں 6,470 ارب روپے اکٹھے کیے جائیں گے۔\nآئندہ مالی سال میں ایف بی آر کو 14,307 ارب روپے محصولات کا ہدف دیا جائے گا۔",
        "published_date": "Mon, 19 May 2025 03:45:09 UTC",
        "source": "Express Urdu"
    },
    {
        "guid": "b927bdc65b5f747616662418687afc4c",
        "title": "وزیراعظم شہباز شریف کل کراچی کا دورہ کریں گے",
        "link": "https://www.express.pk/story/2762012/prime-minister-shehbaz-sharif-will-visit-karachi-tomorrow-2762012/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف کل کراچی کا دورہ کریں گے۔\nذرائع کے مطابق وزیراعظم شہباز شریف آپریشن بنیان مرصوص میں کردار ادا کرنے والے پاک بحریہ  کے جوانوں  اور افسران سے ملاقات کریں گے۔ \nپاک بحریہ کے سربراہ ایڈمرل نوید اشرف وزیراعظم کا استقبال کریں گے، آپریشن بنیان مرصوص کے دوران بھارتی بحریہ کے جارحانہ عزائم ناکام بنانے پر وزیراعظم پاک بحریہ کو خراج تحسین پیش کریں گے۔\nوزیراعظم اس موقع پر بحریہ کے افسران اور جوانوں سے خطاب بھی کرینگے، وزیراعظم کراچی میں قیام کے دوران گورنر اور وزیر اعلیٰ سندھ سے بھی ملاقات کرینگے۔",
        "published_date": "Mon, 19 May 2025 03:45:09 UTC",
        "source": "Express Urdu"
    },
    {
        "guid": "c3dced8ba2176b1934c576ac77f253a4",
        "title": "بھارتی جارحیت پر ترکیہ کی حمایت پر مریم نواز کا اظہار تشکر، دوطرفہ تجارت بڑھانے پر زور",
        "link": "https://www.express.pk/story/2762011/maryam-nawaz-expresses-gratitude-for-turkeys-support-against-indian-aggression-2762011/",
        "image_url": "https://img.express.pk/logo/expresslogo.webp",
        "article": "بھارتی جارحیت پر ترکیہ کی حمایت پر وزیر اعلیٰ پنجاب مریم نواز نے اظہار تشکر کرتے ہوئے دوطرفہ تجارت بڑھانے پر زور دیا ہے۔\nوزیراعلیٰ مریم نواز شریف سے ترکیہ کے سفیر عرفان نذیراوغلو کی ملاقات ہوئی۔ مریم نواز شریف نے ترکیہ کے سفیر نذیر اوغلو کا پرخلوص و پر تپاک خیر مقدم کیا۔\nپاکستان اور ترکی کے درمیان دوطرفہ تعلقات، تجارتی تعاون، علاقائی امن اور ثقافتی روابط پر تبادلہ خیال کیا گیا۔\nمریم نواز نے کہا کہ پاکستان ترکیہ کی  بھارتی جارحیت پر سفارتی، اخلاقی اور اسٹریٹجک سطح پر غیر متزلزل یکجہتی پر سپاس گزار ہے۔ صدر اردوان کا کہنا کہ ’’ہم اچھے اور برے وقت میں پاکستان کے ساتھ ہیں‘‘ دلوں میں نقش ہو چکا ہے۔ سب پاکستانی ترکیہ کے بہن بھائیوں کے لیے دلی محبت اور عقیدت رکھتے ہیں۔\nانہوں نے کہا کہ ترکیہ کی بھارتی جارحیت پر حالیہ غیر مشروط حمایت پاکستانی قوم ہمیشہ یاد رکھے گی۔ پاکستان اور ترکیہ صرف اتحادی نہیں بلکہ ایمان، ثقافت اور تاریخ میں جُڑے ہوئے بھائی ہیں۔ پاکستان اور ترکیہ کے تعلقات باہمی اعتماد، غیر متزلزل حمایت اور مشترکہ اقدار کی درخشاں علامت ہیں۔\nمریم نواز نے کہا کہ اناطولیہ ڈپلومیسی فورم کے وزٹ کے دوران حکومت ترکیہ اور خاتون اول کی مہمان نوازی پر بے حد مشکور ہوں۔ پاکستان اور ترکی کے درمیان دوطرفہ تجارت میں تعاون مزید بڑھانے کی ضرورت ہے، تجارت کو مزید تقویت دینے کے لیے ترکیہ کے ساتھ اشتراک کار بڑھائیں گے۔\nانہوں نے کہا کہ 7ویں ہائی لیول اسٹریٹجک کوآپریشن کونسل کے دوران 24 معاہدوں پر دستخط خوش آئند ہیں۔ پنجاب ترکیہ کے ساتھ دوستی کو معاشی تحریک میں بدلنے کے لیے مکمل طور پر تیار ہے، پنجاب کے پاس برآمدات کی بے مثال صلاحیت، سرمایہ کار دوست انفرا اسٹرکچر اور دیگر بہترین مواقع موجود ہیں۔\nوزیر اعلیٰ پنجاب کا کہنا تھا کہ ترکیہ اور پاکستان کی مذہبی و ثقافتی ہم آہنگی نمایاں ہے، پاک ترکیہ تعلقات کو نئی بلندیوں تک لے جانا چاہتے ہیں۔ پاک ترکیہ باہمی رشتہ وقت کی آزمائشوں میں کندن ہو کر مزید مضبوطی اور کامیابیوں کی نوید دے رہا ہے۔",
        "published_date": "Mon, 19 May 2025 03:45:11 UTC",
        "source": "Express Urdu"
    },
    {
        "guid": "bff64912721f0ea092a73eee1b54d1b0",
        "title": "سکھوں کو کرتارپور آنے سے روکنا مودی کے فرقہ وارانہ ایجنڈے کو بےنقاب کرتا ہے، محسن نقوی",
        "link": "https://www.express.pk/story/2762010/stopping-sikhs-from-visiting-kartarpur-exposes-modis-communal-agenda-mohsin-naqvi-2762010/",
        "image_url": "https://img.express.pk/logo/expresslogo.webp",
        "article": "وزیر داخلہ محسن نقوی کا کہنا ہے کہ سکھوں کو کرتارپور آنے سے روکنا مودی اور بی جے پی کے فاشسٹ، فرقہ وارانہ ایجنڈے اور مذہبی عدم برداشت کو بے نقاب کرتا ہے۔\nسماجی رابطے کی ویب سائٹ ’’ایکس‘‘ پر محسن نقوی نے لکھا کہ کرتارپور منصوبہ کثرتِ رائے، تنوع اور رواداری کی ایک روشن مثال ہے۔\nThe Kartarpur initiative is a shining example of pluralism, diversity and tolerance; a symbol of Pakistan’s solidarity with our Sikh brothers and sisters. Freedom to practice religion is a basic human right. Stopping Sikhs from visiting Kartarpur exposes Modi and BJP’s fascist… pic.twitter.com/LwNxZffIsZ\nوزیر داخلہ نے لکھا کہ یہ ہمارے سکھ بھائیوں اور بہنوں کے ساتھ پاکستان کے اظہارِ یکجہتی کی علامت ہے، مذہب پر عمل کی آزادی ایک بنیادی انسانی حق ہے۔",
        "published_date": "Mon, 19 May 2025 03:45:12 UTC",
        "source": "Express Urdu"
    },
    {
        "guid": "45a79813a7d9a0a6353f57e213d19897",
        "title": "پاک فوج کے تاریخی جواب پر دشمن سفید جھنڈا لہرانے پر مجبور ہوا، عطا تارڑ",
        "link": "https://www.express.pk/story/2762009/enemy-forced-to-wave-white-flag-after-pak-armys-historic-response-atta-tarar-2762009/",
        "image_url": "https://img.express.pk/logo/expresslogo.webp",
        "article": "وزیر اطلاعات و نشریات عطا تارڑ نے کہا ہے کہ افواج پاکستان کے تاریخی جواب پر دشمن سفید جھنڈا لہرانے پر مجبور ہوا۔\nیوم تشکر ریلی سے خطاب کرتے ہوئے ان کا کہنا تھاکہ ہم افواج پاکستان کوخراج تحسین پیش کرنے کیلئےجمع ہوئےہیں، عوام افواج پاکستان کےشانہ بشانہ ہیں۔\nوزیراطلاعات نے کہا کہ پاک فضائیہ نے دشمن کے جنگی طیارے مارگرائے، افواج پاکستان نے بہادری سے دشمن کے حملے کو پسپاکیا۔\nان کا کہنا تھا کہ افواج پاکستان کے تاریخی جواب پر دشمن سفید جھنڈالہرانےپرمجبورہوا، وزیراعظم اورآرمی چیف کی قیادت میں ملکی دفاع یقینی بنایاگیا۔\nعطا تارڑ نے کہا کہ الحمدللہ! ثابت ہوگیا افواج پاکستان کوکوئی شکست نہیں دےسکتا، افواج پاکستان نے دلیری سے دشمن کے ناپاک عزائم خاک میں ملائے۔\nوزیراطلاعات نے کہا کہ اظہارتشکرریلی میں بھرپورشرکت پرعوام کوخراج تحسین پیش کرتاہوں۔",
        "published_date": "Mon, 19 May 2025 03:45:14 UTC",
        "source": "Express Urdu"
    },
    {
        "guid": "e8e0ec7e6f5f0881d35c9ee90e2400e2",
        "title": "کراچی میں شدید گرمی، توانائی کے متبادل ذرائع کی اشیا کی قیمتوں میں اضافہ",
        "link": "https://www.express.pk/story/2762008/karachi-m-shadeed-garmi-energy-ke-alternative-source-ki-qeemato-m-izafa-2762008/",
        "image_url": "https://img.express.pk/logo/expresslogo.webp",
        "article": "کراچی میں گرمی اور مختلف علاقوں میں بجلی کی لوڈشیڈنگ کے مسائل کی وجہ سے یہاں کے مکین اذیت سے دوچار ہیں، متوسط اور غریب آبادیوں میں رہائشی پورشنز کی کثرت کے باعث کئی چھوٹے فلیٹوں میں ہوا کا گزرنا بھی ناممکن ہوتا ہے۔\nگرمی اور بجلی کی عدم فراہمی کی وجہ سے لوگوں کے لیے اپنے گھروں میں رہنا مشکل ہوگیا ہے، لوگ ان مسائل سے بچنے کے لیے متبادل ذرائع توانائی پر جانے پر مجبور ہوگئے ہیں۔ جو لوگ سولر یا جنریٹر خریدنے کے متحمل نہیں ہو سکتے، وہ بیٹری پر چلنے والے پنکھے اور ایل ای ڈی بلب خرید کر اپنا گزارہ کر رہے ہیں۔\nان اشیا کی طلب بڑھنے کے باعث حالیہ دنوں میں ان کی قیمتوں میں 20 سے 25 فیصد کا اضافہ ہوگیا ہے اور ان اشیا کی قیمتیں ہزار روپے سے لے کر 2500 روپے یا اس سے زائد تک بڑھ گئی ہیں۔\nایکسپریسں نے کراچی میں گرمی اور بجلی کی لوڈشیڈنگ کے سبب متبادل ذرائع توانائی کی اشیا کی قیمتوں میں اضافے کے حوالے سے رپورٹ مرتب کی ہے۔\nاربن پلانر محمد توحید نے بتایا کہ کراچی کی متوسط اور غریب آبادیوں میں اب سنگل اسٹوری مکانات رہائشی فلیٹوں اور پورشنز میں تبدیل ہو رہے ہیں جبکہ بعض پورشنز میں ہوا دان موجود نہیں ہے، بیشتر مکانات اور پورشنز سمیت چھوٹے فلیٹ میں دن کے اوقات میں اگر روشنی نہ ہو تو وہاں اندھیرے اور گھٹن کا ماحول ہوتا ہے۔\nانہوں نے بتایا کہ اس وقت گرمی کا موسم ہے، چھوٹے سیمنٹ یا ٹین کی چھتوں پر مشتمل گھر ہوں یا پورشنز یا چھوٹے فلیٹ گرمی کی وجہ سے ان کے رہائشی بہت مشکلات کا شکار ہیں۔ سب سے بڑا مسئلہ مختلف علاقوں میں ہونے والی بجلی کی لوڈشیڈنگ کا ہے، جس کی وجہ سے یہاں کے رہائشی کافی پریشان ہوتے ہیں۔ ان علاقوں میں لائنز ایریا، لیاقت آباد، کورنگی، لانڈھی، کیماڑی اور لیاری سمیت دیگر شامل ہیں۔ یہاں مختلف اوقات میں طویل لوڈشیڈنگ ہوتی ہے اس لیے لوگوں کی مشکلات مزید بڑھ گئی ہیں۔\nمحمد توحید کا کہنا تھا کہ ایک جانب بجلی مہنگی اور دوسری جانب لوڈشیڈنگ کے مسائل لوگوں کے لیے کسی اذیت سے کم نہیں ہیں۔ اسی لیے جو لوگ سولر یا جنریٹر خریدنے کے متحمل نہیں ہو سکتے وہ توانائی کے متبادل ذرائع سے بجلی حاصل کرکے اپنی زندگی گزارنے پر مجبور ہیں۔\nمقامی دفتر میں کام کرنے والے سی ون ایریا کے رہائشی وقار احمد نے بتایا کہ وہ ایک 40 گز کے پورشن میں رہتے ہیں، ان کے علاقے میں کئی گھنٹے کی لوڈشیڈنگ ہوتی ہے۔ پورشن ہوادار نہ ہونے اور بجلی کی لوڈشیڈنگ کی وجہ سے انہیں اور گھر والوں کو شدید مشکلات کا سامنا کرنا پڑ رہا تھا۔ ہم سولر یا جنریٹر خریدنے کی سکت نہیں رکھتے، جس کی وجہ سے میں نے 12 واٹ والا ایک پنکھا، بیٹری اور دو ایل ای ڈی بلب خریدے۔\nانہوں نے بتایا کہ یہ تمام اشیا میں نے تقریباً 15 ہزار روپے میں خریدیں تاہم جب دوسرے کمرے کے لیے یہ نظام خریدنے کے لیے کئی دنوں بعد الیکٹرک مارکیٹ گیا تو یہی سسٹم مجھے 18 ہزار روپے میں ملا۔ گرمی اور لوڈ شیڈنگ کی وجہ سے اس متبادل ذرائع کی قیمتوں میں 3 ہزار روپے کا اضافہ ہوگیا ہے۔\nسرجانی ٹاون کی رہائشی اور مقامی اسکول میں ٹیچر فرخندہ شہزاد نے بتایا کہ ان کے علاقے میں لوڈشیڈنگ کے مسائل ہیں جبکہ بجلی کے بل میں اضافے کی وجہ سے وہ پریشان ہیں۔ اس لیے انہوں نے 15 دن قبل ایک بریکٹ فین لیا تھا، جو 12 ولٹ کا تھا۔ اس کی قیمت 2500 روپے تھی، جو 15 دن میں بڑھ کر 3000 روپے ہوگئی۔\nانہوں نے بتایا کہ یہ فین مجھے دوبارہ اضافی قیمت میں خریدنا پڑا کیونکہ دکانداروں کا کہنا ہے کہ گرمی اور لوڈشیڈنگ کی وجہ سے ان متبادل ذرائع توانائی کی اشیا کی قیمتوں میں طلب بڑھنے کی وجہ سے اضافہ ہوگیا ہے۔ حکومت متبادل ذرائع والی اشیا کی قیمتوں میں کمی لائے اور اس حوالے سے کوئی پالیسی بنائی جائے تاکہ عوام کو ریلیف مل سکے۔\nصدر بازار میں متبادل ذرائع توانائی کی اشیا فروخت کرنے والے ایک ہول سیل ڈیلر عمیر فاروقی نے بتایا کہ کراچی میں گرمی، بجلی کی لوڈشیڈنگ اور بجلی کی قیمتوں میں اضافے سمیت دیگر معاشی مسائل کی وجہ سے متوسط اور غریب طبقہ بہت پریشان ہے۔ محدود آمدنی والے لوگ سولر یا جنریٹر خریدنے کے متحمل نہیں ہو سکتے۔ اسی لیے وہ لوڈ شیڈنگ اور گرمی سے بچنے کے لیے سستے متبادل ذرائع توانائی خرید رہے ہیں۔\nانہوں نے کہا کہ متبادل ذرائع توانائی میں 12 واٹ والے مختلف اقسام کے اسٹینڈ، دیوار اور چھت پر لگانے والے پنکھے شامل ہیں۔ یہ مختلف سائز اور معیار کے مطابق مارکیٹ میں موجود ہیں۔ یہ کراچی، گجرانوالہ اور دیگر شہروں میں مقامی طور پر تیار کیے جا رہے ہیں۔ ان پنکھوں میں تیز رفتار چھوٹی موٹر لگتی ہے، یہ پنکھے بیٹری کے علاوہ بجلی پر بھی چلائے جاتے ہیں۔\nہول سیل ڈیلر نے کہا کہ ان پنکھوں کی طلب میں اضافے کی وجہ سے قیمتوں میں 20 سے 25 فیصد کا اضافہ ہوگیا ہے۔ یہ مختلف معیار کے لحاظ سے تیار کیے جا رہے ہیں اور ان پنکھوں کی 15 سے زیادہ اقسام مارکیٹ میں موجود ہیں۔ ان پنکھوں کی قیمت 850 روپے سے لے کر 6500 روپے سے زائد ہے، معیاری پنکھوں کی قیمتیں 8 ہزار سے لے کر 15 ہزار یا اس سے زائد ہیں۔\nانہوں نے بتایا کہ ان پنکھوں کی قیمتوں میں تقریباً 200روپے سے لے کر 1500 روپے تک کا اضافہ ہوا ہے۔ اس کے علاوہ بیٹری سے چلنے والے مختلف اقسام کےچھوٹے متبادل ذرائع توانائی والے سسٹم بھی موجود ہیں جس میں 5 پلیٹ والی 50 ایمپیئر کی بیٹری، چارجر، 12 واٹ والا چھوٹا فین، ایک 12 واٹ والا ایل ای ڈی بلب اور اڈاپٹر شامل ہے۔ یہ پورا نظام 15 ہزار یا 25 ہزار اس سے زائد قیمت میں دستیاب ہے۔ اس نظام کو ضرورت کے مطابق بیٹری اور دیگر الیکٹرک اشیاء کے مطابق بنایا جاتا ہے، اس کی قیمتوں میں اتار چڑھاؤ آتا رہتا ہے اور لوگ ضرورت کے مطابق اس کو خرید رہے ہیں۔\nانہوں نے مزید بتایا کہ یہ بیٹریاں بجلی سے چارج ہوتی ہیں۔ اس کے علاوہ مختلف اقسام کے روم کولر بھی فروخت ہو رہے ہیں، جو ہوا کے رخ پر لگانے سے مذکورہ مقام پر گرمی کے احساس کو کم کرتا ہے۔ یہ روم کولر بیٹری اور بجلی پر چلائے جا سکتے ہیں۔ یہ مختلف سائز کے ہوتے ہیں، جو مقامی طور پر تیار کیے جاتے ہیں۔ حالیہ دنوں میں ان کی قیمتوں میں بھی ایک ہزار سے 2 ہزار تک کے درمیان اضافہ ہوا ہے جس کے بعد ان کی قیمتیں 6 ہزار سے 10 ہزار کے درمیان ہوگئی ہیں۔ ہر دکاندار اپنے سامان کی قیمت اپنے حساب سے وصول کر رہا ہے۔\nکے الیکٹرک کے حکام کا کہنا ہے کہ شہر میں غیر اعلانیہ لوڈ شیڈنگ نہیں ہو رہی ہے، جن علاقوں میں بجلی کی لوڈ شیڈنگ ہو رہی ہے وہاں بجلی کی چوری اور بلوں کی عدم ادائیگی کے مسائل ہیں۔ لوڈشیڈنگ کا شیڈول کے الیکٹرک کی ویب سائٹ پر موجود ہے، کے الیکٹرک کا 70 نیٹ ورک لوڈ شیڈنگ سے مستثنا ہے۔\nوزیراعلیٰ سندھ کے مشیر و پاکستان پیپلز پارٹی کے جنرل سیکریٹری سینیٹر وقار مہدی نے کہا کہ کراچی کے مختلف علاقوں میں غیر اعلانیہ لوڈشیڈنگ ہو رہی ہے، جس کی وجہ سے عوام کو مشکلات کا سامنا ہے ۔ انہوں نے کہا کہ لوڈشیڈنگ کے مسائل کو حل کرنے کے لیے صوبائی حکومت بھرپور اقدامات کر رہی ہے۔ اس حوالے سے سندھ حکومت کی کمیٹی کے الیکٹرک حکام سے رابطے میں ہے جبکہ اس معاملے کو وفاقی حکومت کے سامنے بھی اٹھایا جا رہا ہے تاکہ شہر قائد کے عوام کو ریلیف مل سکے۔",
        "published_date": "Mon, 19 May 2025 03:45:14 UTC",
        "source": "Express Urdu"
    },
    {
        "guid": "02837a487b9085675e7206e8f4a7cf8e",
        "title": "شاہد آفریدی کا عوام اور پاک فوج سے اظہار یکجہتی کیلئے لائن آف کنٹرول کا دورہ",
        "link": "https://www.express.pk/story/2762007/former-cricketer-shahid-afridi-visit-loc-2762007/",
        "image_url": "https://img.express.pk/logo/expresslogo.webp",
        "article": "پاکستان کرکٹ ٹیم کے سابق کپتان شاہد آفریدی عوام اور پاک فوج سے اظہار یکجہتی کے لیے لائن آف کنٹرول پہنچ گئے۔\nشاہدآفریدی کا وادی لیپہ میں شاندار استقبال کیا گیا، سابق کپتان نے یاد گار شہداء پر بھی حاضری دی۔ انہوں نے لیپہ کرکٹ گراؤنڈ میں نوجوانوں سے ملاقات کی اور دستخط شدہ  بیٹ بال بھی تقسیم کیے۔\nشاہد آفریدی کا میڈیا سے گفتگو میں کہنا تھا کہ کراچی سے پاکستانی عوام اوراپنی فیملی کی جانب سے لیپہ کے لوگوں کا شکریہ ادا کرنے آیا ہوں، اگر انڈیا نے دوبارہ سے جارحیت کی کوشش کی تو اسی طرح بھرپورجواب دیا جائے گا۔\nشاہد آفریدی نے متاثرین معرکہ حق سے بھی ملاقات کی اور ان میں امدادی چیک تقسیم کیے، وادی لیپہ کی لوگوں کے جانب سے شاہدآفریدی کو اخروٹ کی لکڑی کا بنا ہوا شاہین تحفے میں دیا گیا۔",
        "published_date": "Mon, 19 May 2025 03:45:14 UTC",
        "source": "Express Urdu"
    },
    {
        "guid": "e11f947ba435250c12e38066f3a4db16",
        "title": "بھارتی مسلمان نے پاکستان مخالف نعرہ لگانے سے انکار کر دیا، ویڈیو وائرل",
        "link": "https://www.express.pk/story/2762006/indian-citizen-ne-anti-pakstan-nara-lagane-se-inkar-kardya-2762006/",
        "image_url": "https://img.express.pk/logo/expresslogo.webp",
        "article": "نئی دہلی : پاکستان کے خلاف بھارتی میڈیا اور حکومت کے شدید پراپیگنڈے کے باوجود ایک بھارتی بزرگ مسلمان نے پاکستان مخالف نعرہ لگانے سے انکار کر کے سب کو حیران کر دیا۔ \nیہ واقعہ اس وقت سامنے آیا جب بھارتی میڈیا عوام سے زبردستی پاکستان کے خلاف نعرے لگوانے کی کوشش کر رہا تھا۔\nذرائع کے مطابق بزرگ شہری نے نہ صرف پاکستان مخالف نعرہ لگانے سے انکار کیا بلکہ بھارت کے حق میں نعرہ لگانے سے بھی گریز کیا۔ ان کا کہنا تھا کہ \"نعرے لگانا مسئلے کا حل نہیں، سچ بولنا اصل فرض ہے۔\"\nسیاسی تجزیہ کاروں کا کہنا ہے کہ بھارتی مسلمانوں پر اس دباؤ کا مقصد مودی سرکار کی پاکستان کے ہاتھوں رسوائی کو چھپانا ہے۔ بھارتی میڈیا کی یہ زبردستی بھارت کے اندر مسلمانوں کے ساتھ امتیازی سلوک اور دو قومی نظریے کی حقانیت کو مزید واضح کرتی ہے۔\nحالیہ کشیدگی کے دوران بھارتی میڈیا کی جانب سے پاکستان مخالف جذبات کو ہوا دینے کی ناکام کوششوں نے دنیا بھر میں بھارت کی جمہوریت پسندی پر سوالیہ نشان لگا دیا ہے۔",
        "published_date": "Mon, 19 May 2025 03:45:17 UTC",
        "source": "Express Urdu"
    },
    {
        "guid": "04fea8eaeb7c44d016dd59fb6326b019",
        "title": "روس نے اسٹالن کو پھر ہیرو بنا دیا؟ ماسکو کے دل میں بڑا مجسمہ نصب",
        "link": "https://www.express.pk/story/2762003/russia-ne-stalin-k-phr-her0-bana-dya-2762003/",
        "image_url": "https://img.express.pk/logo/expresslogo.webp",
        "article": "ماسکو (ویب ڈیسک): روس کے دارالحکومت ماسکو کے Taganskaya میٹرو اسٹیشن میں سابق سوویت آمر جوزف اسٹالن کا ایک بڑا مجسمہ نما پینل دوبارہ نصب کر دیا گیا ہے، جو کئی دہائیوں قبل De-Stalinisation کے دور میں ہٹا دیا گیا تھا۔\nماسکو میٹرو انتظامیہ نے 10 مئی کو بیان میں کہا کہ یہ \"ایک تاریخی ورثہ کی بحالی ہے جو دوسری جنگِ عظیم میں فتح کی یادگار ہے\"۔\nیہ پینل \"عوام کی قائد اور کمانڈر سے شکرگزاری\" کے عنوان سے 1950 میں نصب کیا گیا تھا، جس میں اسٹالن کو فوجی وردی میں بچوں اور مزدوروں سے گھرا ہوا دکھایا گیا ہے جو اس کی جانب عقیدت سے دیکھ رہے ہیں۔\nیہ مجسمہ اسٹیشن کے اسی دور کی یاد دلاتا ہے جب سوویت یونین میں اسٹالن کے گرد شخصی پرستی اپنے عروج پر تھی۔\nاس بار یہ پینل خاموشی سے دوبارہ نصب کیا گیا، اور آزاد روسی میڈیا کے مطابق، اس کی کوئی پیشگی اطلاع عوام کو نہیں دی گئی۔\nاسٹالن کو ایک جانب بڑے پیمانے پر ظلم و ستم کا ذمے دار سمجھا جاتا ہے، لیکن کریملن حالیہ برسوں سے اس کی شخصیت کو محب وطن رہنما کے طور پر دوبارہ پیش کر رہا ہے۔ پہلے بھی کچھ مجسمے نصب کیے گئے، مگر وہ زیادہ تر نجی املاک یا چھوٹے شہروں تک محدود رہے۔",
        "published_date": "Mon, 19 May 2025 03:45:19 UTC",
        "source": "Express Urdu"
    },
    {
        "guid": "7f1eecbfc299b8c610381489e36bdd24",
        "title": "پی ایس ایل؛ کوئٹہ گلیڈی ایٹرز نے ملتان سلطانز کو شکست دے دی",
        "link": "https://www.express.pk/story/2762002/multan-sultans-won-the-toss-and-elected-to-bat-first-against-quetta-gladiators-2762002/",
        "image_url": "https://img.express.pk/logo/expresslogo.webp",
        "article": "پی ایس ایل کے 28 ویں میچ میں کوئٹہ گلیڈی ایٹرز نے ملتان سلطانز کو شکست دے کر ایک اور فتح اپنے نام کرلی۔\nراولپنڈی میں کھیلے گئے میچ میں ملتان سلطانز نے کوئٹہ گلیڈی ایٹرز کو جیت کیلئے 186 رنز کا ہدف دیا ہے۔\nملتان سلطانز نے پہلے بیٹنگ کرتے ہوئے مقررہ 20 اوورز میں 7 وکٹوں کے نقصان پر 185 رنز بنائے تھے۔\nملتان سلطانز کے کپتان محمد رضوان 4 رنز کے مہمان ثابت ہوئے، اوپنر یاسر خان 45 اور جہانزیب سلطانز 25 رنز بناکر نمایاں رہے۔\nطیب طاہر 36، شاہد عزیز 29، ہمایوں الطاف 16 اور پیٹر ہیٹزوغلو ایک رن بناکر آؤٹ ہوئے۔\nعثمان طارق نے تین، محمد وسیم، ابرار احمد، فہیم اشرف اور خرم شہزاد نے ایک ایک وکٹ حاصل کی۔\nہدف کے تعاقب میں کوئٹہ گلیڈی ایٹرز حسن نواز 67 رنز کے ساتھ ناقابل شکست رہے، جبکہ خواجہ نافع 51 رنز کے ساتھ نمایاں بلے باز رہے۔\nسلطانز کے شاہد عزیز تین وکٹیں حاصل کر کے نمایاں بلے باز رہے۔\nقبل ازیں ملتان سلطانز کے کپتان محمد رضوان نے ٹاس جیت کر پہلے بیٹنگ کا فیصلہ کیا تھا، انکا کہنا تھا کہ لیگ کے آخری میچ میں فتح سمیٹنے کی کوشش کریں گے۔\nاس موقع پر کوئٹہ گلیڈی ایٹرز کے کپتان سعود شکیل نے کہا کہ میچ میں کامیابی کیساتھ پلےآف مرحلے میں پہنچنا چاہتے ہیں۔\nملتان سلطانز کا اسکواڈ:\nکپتان محمد رضوان، جہانزیب سلطان، طیب طاہر، ہمایوں الطاف، یاسر خان، محمد عامر برکی، شاہد عزیز، پیٹر ہٹزوگلو، دلشان مدھوشنکا، محمد حسنین اور عبید شاہ۔\nکوئٹہ گلیڈی ایٹرز کا اسکواڈ:\nکپتان سعود شکیل، اویشکا فرنینڈو، حسن نواز، محمد نافع، دنیش چندیمل، دانش عزیز، فہیم اشرف، ابرار احمد، عثمان طارق، محمد وسیم اور خرم شہزاد۔",
        "published_date": "Mon, 19 May 2025 03:45:22 UTC",
        "source": "Express Urdu"
    },
    {
        "guid": "https://www.bbc.com/urdu/articles/cz0d1m2ll7zo#0",
        "title": "آئی ایم ایف کی 11 نئی شرائط: استعمال شدہ گاڑیوں کی درآمد پر چھوٹ سمیت وہ شرائط جو عام پاکستانیوں کی زندگی متاثر کر سکتی ہیں",
        "link": "https://www.bbc.com/urdu/articles/cz0d1m2ll7zo",
        "image_url": "https://ichef.bbci.co.uk/news/1024/branded_urdu/a00c/live/944bceb0-3466-11f0-8947-7d6241f9fce9.jpg",
        "article": "بین الاقوامی مالیاتی فنڈ (آئی ایم ایف) نے پاکستان کے لیے ایکسٹینڈڈ فنڈ فسیلٹی (ای ایف ایف) کے سات ارب ڈالر کے قرض پروگرام کے سلسلے میں کچھ نئی شرائط عائد کرنے کے ساتھ کچھ پرانی شرائط پر عملدرآمد کے لیے زور دیا ہے۔\nواضح رہے کہ گذشتہ دنوں اس قرض پروگرام کے تحت بین الاقوامی ادارے نے پاکستان کے لیے 1.2 ارب ڈالر کی دوسری قسط جاری کی تھی۔ \nسنیچر کو جاری ہونے والی سٹاف لیول معاہدے کی جائزہ رپورٹ میں پروگرام، اس کی شرائط اور اس پر عمل درآمد پر جائزے کے ساتھ کچھ نئی شرائط بھی عائد کی گئی ہیں تاکہ ان پر عملدرآمد کر کے اس پروگرام کے تسلسل کو برقرار رکھا جا سکے۔\nآئی ایم ایف کی جانب سے اپنی نئی رپورٹ میں پاکستان میں معیشت اور گورننس کے شعبوں میں 11 نئی شرائط عائد کرنے کے ساتھ کچھ پرانی شرائط پر عملدرآمد کرنے کے لیے بھی زور دیا گیا اور ان کے لیے ٹائم فریم بھی دیا گیا ہے۔\nآئی ایم ایف کی نئی شرائط کے متعلق آئی ایم ایف امور کی کوریج کرنے والے صحافی اور ماہرین کا کہنا ہے کہ اس کا بنیادی مقصد پاکستان کے مالیاتی نظم و ضبط کو برقرار رکھنا ہے تاکہ مالی خسارہ کم ہو۔ \nتاہم ان کے بقول یہ شرائط حکومتی شعبوں اور عام پاکستانیوں کی زندگی پر بھی اثر انداز ہوتی ہیں۔\nآئی ایم ایف کی جانب سے دیگر شرائط کے علاوہ پاکستان میں پرانی گاڑیوں کی درآمد کے حوالے سے بھی چھوٹ دی گئی جس کے باعث ان کی قیمتوں میں نمایاں تبدیلی کا امکان ظاہر کیا جا رہا ہے۔ آئیے پہلے جانتے ہیں کہ یہ 11 شرائط ہیں کیا۔\nآئی ایم ایف کی پاکستان کے لیے جاری کردہ رپورٹ میں 11 نئی شرائط یا تجاویز مقرر کی گئی ہیں جن پر پاکستان کو عملدرآمد کرنے کے لیے کہا گیا ہے تاکہ قرض پروگرام کو جاری رکھا جا سکے۔\nان 11 شرائط میں سر فہرست ملک کے نئے مالی سال کے بجٹ کو آئی ایم ایف سٹاف لیول معاہدے کے تحت بنا کر پارلیمان سے منظور کروانے کا مطالبہ ہے۔\nآئی ایم ایف شرائط کے مطابق مالی سال 2026 کے بجٹ کی پارلیمانی منظوری آئی ایم ایف سے طے شدہ اہداف کے مطابق جون 2025 کے آخر تک حاصل کرنا لازم قرار دیا گیا ہے۔\nدوسری شرط میں  زرعی آمدن پر نیا ٹیکس لاگو کرنے کے لیے ایک جامع پلان بنانے کا مطالبہ کیا گیا ہے جس میں ریٹرن فائلنگ، ٹیکس دہندہ کی شناخت، رجسٹریشن، آگاہی مہم اور تعمیل میں بہتری لانے کے منصوبے شامل ہیں۔ اس کی آخری تاریخ 30 جون 2025 مقرر کی گئی ہے۔\nتیسری شرط کے مطابق حکومت کو ایک گورننس ایکشن پلان شائع کرنا ہو گا تاکہ اہم حکومتی کمزوریوں کی اصلاح کی جا سکے۔\nچوتھی شرط حکومتی کفالت پروگرام جیسے بینظیر انکم سپورٹ پروگرام کے تحت دی جانے والی نقد امداد میں سالانہ مہنگائی کے تناسب سے اضافہ ہے تاکہ خریداری کی حقیقی قوت برقرار رہے۔\nپانچویں شرط میں مطالبہ کیا گیا ہے کہ حکومت کو 2027 کے بعد کے مالیاتی شعبے کی حکمت عملی پر مبنی ایک منصوبہ شائع کرنا ہو گا جس میں 2028 کے بعد کا ادارہ جاتی اور ضابطہ جاتی فریم ورک شامل ہو۔\nتوانائی کے شعبے میں چار نئی شرائط عائد کی گئی ہیں۔ \nپہلی شرط میں حکومت کو یکم جولائی تک بجلی اور گیس کے نرخوں کی سالانہ بنیاد پر نظرثانی کا نوٹیفکیشن جاری کرنا ہو گا تاکہ نرخ لاگت کی بنیاد پر برقرار رہیں۔ دوسری شرط میں گیس کے نرخوں کی ششماہی بنیاد پر ایڈجسٹمنٹ کا نوٹیفکیشن جاری کرنا ہو گا۔\nتیسری شرط میں پارلیمان کو رواں ماہ کے آخر تک کیپٹو پاور لیوی آرڈیننس کو مستقل قانون بنانے کے لیے قانون سازی کرنی ہو گی۔ اس شعبے کی چوتھی شرط میں ایک اور قانون سازی کے تحت بجلی کے بلوں میں قرض ادائیگی سرچارج پر زیادہ سے زیادہ کی حد کو ختم کرنے کا کہا گیا ہے جس کی لیے جون کے آخر تک کی ڈیڈ لائن دی گئی ہے۔\nتجارت، سرمایہ کاری اور ڈی ریگولیشن کے شعبے میں آئی ایم ایف کی جانب سے دو مطالبات کیے گئے۔ \nپہلی شرط میں مطالبہ کیا گیا ہے کہ پاکستان سپیشل ٹیکنالوجی زونز اور دیگر صنعتی زونز میں دی گئی تمام مراعات کو 2035 تک مکمل طور پر ختم کرنے کے لیے ایک منصوبہ تیار کرے گا، جو سال کے آخر تک مکمل کرنا لازم ہے۔\nدوسری شرط میں کہا گیا ہے کہ پاکستان پارلیمان میں قانون سازی کے ذریعے استعمال شدہ گاڑیوں کی کمرشل امپورٹ پر پابندی ختم کرے جو ابتدائی طور پر پانچ سال سے کم استعمال کی گئی گاڑیوں کی درآمد پر پابندیوں کے خاتمے کے لیے ضروری ہے۔ یہ قانون سازی جولائی کے آخر تک کرنا ہو گی۔\nاس بارے میں آئی ایم ایف اور پاکستان کے امور کی کوریج کرنے والے سینیئر صحافی مہتاب حیدر نے بی بی سی کو بتایا کہ یہ بہت اہم شرط ہے اور پہلی بار یہ شرط آئی ہے کہ سٹاف لیول معاہدے کے تحت نیا بجٹ بنے گا۔\nانھوں نے کہا اس کا مطلب ہے کہ جو نیا بجٹ ہو وہ اس طرح بنے کہ اس میں سٹاف لیول معاہدے میں طے پانے والے تمام اہداف کو حاصل کیا جا سکے۔\nمہتاب حیدر نے کہا کہ اس سلسلے میں پرائمری بجٹ یعنی قرضوں اور ان پر سود کی ادائیگی کے بغیر اسے سرپلس کرنا ہو گا جس کے لیے ریونیو میں اضافہ اور اخراجات میں کی کرنا ہو گی۔\nانھوں نے کہا کہ فی الحال دفاعی بجٹ تو کم نہیں ہو گا تاہم ترقیاتی بجٹ پر کٹ لگ سکتا ہے۔ اسی طرح حکومت بظاہر بجٹ میں بڑے بڑے منصوبوں کا اعلان تو کر سکتی ہے تاہم ان حالات میں لگتا ہے کہ انھیں شروع یا مکمل نہیں کیا جا سکے گا۔\nآئی ایم ایف کی جانب سے بجلی و گیس کے شعبے میں جن شرائط کا کہا گیا ہے ان میں اس شعبے میں ٹیرف پر سالانہ بنیادوں پر نظر ثانی شامل ہے جبکہ اسی طرح بجلی کے بل میں قرض سرچارج کی حد کو کم کرنے کا کہا گیا ہے جو اس وقت 3.21 روپے فی یونٹ ہے اور اس شرط کو جون کے آخر تک مکمل کرنا ہو گا۔\nتجزیہ کار مہتاب حیدر نے بتایا کہ ’بجلی و گیس کے شعبے میں ان شرائط کا مقصد ان کی پیداوار پر اٹھنے والی لاگت کو پورا کرنا ہے۔ پاکستان میں بجلی و گیس کی لاگت پوری طرح ریکور نہ ہونے کی وجہ سے اس شعبے میں گردشی قرضہ کئی سو ارب روپے تک پہنچ چکے ہیں۔‘\nمہتاب حیدر نے کہا کہ ’گیس کی قیمت بڑھنے کا امکان ہے جس سے صارفین کو زیادہ بل ادا کرنے پڑ سکتے ہیں۔ ان کے مطابق قرض سر چارج پر عائد حد کے خاتمے سے بجلی کی قیمت پر بھی کچھ اثر ہو سکتا ہے۔‘\nتوانائی شعبے کے ماہر راؤ عامر علی نے اس سلسلے میں بی بی سی کو بتایا کہ ’بجلی و گیس کے لیے سالانہ بنیادوں پر ٹیرف پر نظر ثانی کی جو شرط آئی ایم ایف کی جانب سے آئی ہے اس میں پاکستان سے کہا گیا کہ اس پر عملدرآمد کریں کیونکہ ملک میں پہلے سے سالانہ بنیادوں پر ان دونوں کے ٹیرف پر نظر ثانی کی جاتی ہے۔‘\nان کے مطابق ’بجلی کی قیمت میں اضافے کا امکان نہیں اور توقع ہے کہ اس میں تھوڑی کمی آئے گئی۔ سرچارج پر حد کے خاتمے کی شرط کا مقصد یہ ہے کہ گردشی قرضے کے خاتمے کے لیے بینکوں سے جو پیسہ لیا گیا ہے وہ اگر شرح سود بڑھتی ہے تو سرچارج میں اضافہ کر کے اس کی وصولی کی جائے تاکہ بجلی کے شعبے میں گردشی قرضہ زیادہ نہ ہو۔‘\nآئی ایم ایف کی جانب سے پاکستان کو کہا گیا ہے کہ وہ پارلیمان میں قانون سازی کے ذریعے استعمال شدہ گاڑیوں کی کمرشل امپورٹ پر پابندی ختم کرے جو ابتدائی طور پر پانچ سال سے کم استعمال ہونے والی گاڑیوں کی درآمد پر پابندیوں کے خاتمے کے لیے ضروری ہے۔ یہ قانون سازی جولائی کے آخر تک کرنا ہو گی۔\nآئی ایم ایف کے مطابق اس کا مقصد آزادانہ تجارت کو فروغ دینا ہے۔\nآل پاکستان موٹرز ڈیلرز اسوی ایشن کے چیئرمین ایچ ایم شہزاد نے بی بی سی کو بتایا کہ ’تین سال سے پانچ سال تک کی گاڑی درآمد کرنے کی اجازت سے امپورٹڈ گاڑی سستی ہو گی۔ انھوں نے کہا کہ گاڑیوں کی امپورٹ پر ٹیکسوں کو الگ کر کے بھی دیکھا جائے تو تین سال پرانی گاڑی اگر تین ہزار ڈالر میں امپورٹ ہو رہی ہے تو پانچ سال پرانی گاڑی 1400 سے 1500 ڈالر میں امپورٹ ہو گی جس سے عام افراد فائدہ اٹھا سکتے ہیں۔‘\nآٹو شعبے کے ماہر مشہود علی خان نے اس سلسلے میں کہا کہ آئی ایم ایف کی شرط پر عمل کرنے سے گاڑی سستی ہونے کا انحصار ڈیلر پر ہے کہ وہ کار کتنی سستی فروخت کرتا ہے۔\nتاہم انھوں نے کہا کہ ’اس سے لوکل آٹو پارٹس انڈسٹری بری طرح متاثر ہو گی کیونکہ گاڑیاں بنانے والے ادارے تو باہر سے پوری گاڑی امپورٹ کر کے بھی بیچ سکتے ہیں تاہم لوکل آٹو پارٹس انڈسٹری کی پیداوار اس سے منفی طور پر متاثر ہو گی۔‘\nپاکستان آٹو موٹو مینوفیکچررز اسوسی ایشن کے ڈائریکٹر جنرل عبدالوحید نے بی بی سی کے رابطہ کرنے پر بتایا کہ ’اسوسی ایشن اس سلسلے میں حکومت سے بات کرے گی تاہم انھوں نے کہا کہ اس شرط کی وجہ سے مقامی گاڑیاں تیار کرنے والی صنعت پر منفی اثرات مرتب ہوں گے۔‘\nخیال رہے کہ فی الحال ایف بی آر کے مطابق پاکستان میں کوئی بھی شخص تمام تقاضے پورے کر کے، یعنی ڈیوٹی اور ٹیکس ادا کر کے، نئی گاڑی درآمد کر سکتا ہے تاہم استعمال شدہ گاڑیوں کی درآمد کے لیے سمندر پار پاکستانیوں کا سہارا لینا پڑتا ہے۔\nاکثر استعمال شدہ گاڑیاں جاپان سے گفٹ سکیم کے تحت درآمد کی جاتی ہیں۔ امپورٹ پالیسی آرڈر 2022 کے تحت فی الحال تین سال سے زیادہ پرانی گاڑی کی درآمد کی اجازت نہیں ہے۔\nگفٹ سکیم میں سمندر پاکستانی اپنے خاندان (والدین، بہن بھائی، بچوں، شوہر یا بیوی) کو تحفے میں کار بھیج سکتے ہیں۔ اس حوالے سے بیرون ملک کرنسی میں ہی ڈیوٹی اور ٹیکس ادا کیے جاتے ہیں۔\nآئی ایم ایف کی اس شرط سے متعلق پاکستان کی چاروں صوبائی اسمبلیاں پہلے ہی قانون سازی کر چکی ہیں۔\nمگر آئی ایم ایف چاہتا ہے کہ زرعی ٹیکس کی وصولی کے لیے اس مالی سال کے آخر تک پاکستان کو طریقہ کار وضع کرنا ہے۔\nاس کے بارے میں ٹیکس امور کے ماہر ڈاکٹر اکرام الحق نے بی بی سی کو بتایا کہ ’قانون سازی تو ہو گئی ہے لیکن صوبے اس سلسلے میں ابھی بھی سست روی کا شکار ہیں۔‘\nانھوں نے کہا کہ ’پنجاب سب سے بڑا صوبہ ہے جہاں سب سے زیادہ زرعی ٹیکس اکٹھا ہونا ہے تاہم ابھی تک اس کے ریٹ بھی نہیں نکالے گئے کہ ٹیکس کا ریٹ کیا ہو گا۔‘\nانھوں نے کہا کہ ’اسی طرح زرعی ٹیکس کے ریٹرن فائل کرنے کا طریقہ کار بھی انگریزی میں ہے جو ایک عام کسان اور زمیندار کے لیے پریشان کن ہے۔ آئی ایم ایف کہتا ہے کہ تیس جون تک یہ طریقہ کار وضع کریں تاہم ابھی تک کوئی خاص پیشرفت نہیں ہو سکی۔‘\nان کے مطابق ملک میں زرعی ٹیکس کا نفاذ ضروری ہے تاہم اس کی وصولی کا جو معیار رکھا گیا ہے کہ چھ لاکھ آمدن پر یہ لگے گا وہ ’چھوٹے کسانوں اور زمینداروں کے لیے مالی طور پر مشکل ہو گا۔‘\nوہ کہتے ہیں کہ زرعی لاگت بڑھ گئی ہے اور اب ان کے لیے اس لاگت کو برداشت بھی کرنا ہے اور اس پر ٹیکس بھی دینا ہے، جو کہ ان کی مالی مشکلات بڑھا سکتا ہے۔\nآئی ایم ایف کی جانب سے اِن 11 نئی شرائط میں سول سرونٹس کے اثاثوں کی شرط تو شامل نہیں ہے تاہم جن تجاویز پر زور دیا گیا ان میں سے ایک شرط سول سرونٹس کے اثاثوں کو پبلک کرنے سے متعلق ہے۔\nعالمی ادارے نے پہلے اس کے لیے فروری 2025 کی شرط مقرر کی تھی تاہم اس پر عملدرآمد نہ ہونے کہ وجہ سے عالمی ادارے نے کہا ہے کہ اب اسے جون کے مہینے کے اختتام پر پورا کیا جائے۔\nڈاکٹر اکرام الحق نے اس سلسلے میں بتایا کہ یہ شرط بنیادی طور پر گورننس اور شفافیت کے زمرے میں آتی ہے جس میں 21 اور 22 گریڈ کے سول سروس کے افسران شامل ہیں۔\nانھوں نے کہا کہ آئی ایم ایف نے ملٹری اور سول سروس دونوں کے افسران کے اثاثوں کو پبلک کرنے کا کہہ رکھا ہے تاہم ابتدائی طور پر سول افسران کے اثاثوں کو ظاہر کرنے کا کہا گیا ہے۔",
        "published_date": "Mon, 19 May 2025 03:47:37 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c80k7d9gnexo#0",
        "title": "’آپریشن سندور پر تبصرہ کرنے پر‘ پروفیسر علی خان محمودآباد کی گرفتاری: ’یہ پوسٹ انڈیا کی سالمیت کو کیسے خطرے میں ڈال رہی ہے؟‘",
        "link": "https://www.bbc.com/urdu/articles/c80k7d9gnexo",
        "image_url": "https://ichef.bbci.co.uk/news/1024/branded_urdu/d998/live/9c421af0-3463-11f0-96c3-cf669419a2b0.jpg",
        "article": "انڈیا اور پاکستان کے درمیان حالیہ تنازعے کے دوران کرنل صوفیہ قریشی اور ونگ کمانڈر ویومیکا سنگھ کی پریس بریفنگ کے حوالے سے سوشل میڈیا پر پوسٹ کرنے والے پروفیسر علی خان محمود آباد کو گرفتار کر لیا گیا ہے۔\nاس گرفتاری کے خلاف سوشل میڈیا پر گرما گرم بحث جاری ہے اور اس حوالے سے انڈیا میں 'اشوکا یونیورسٹی' ٹاپ ٹرینڈز میں شامل ہے۔\nان کی گرفتاری دہلی سے ملحقہ ریاست ہریانہ کی سونی پت پولیس کے ہاتھوں مقامی باشندے یوگیش کی شکایت کی بنیاد پر عمل میں لائی گئی ہے۔ ہریانہ پولیس نے پروفیسر علی خان کے خلاف ’دو برادریوں کے درمیان منافرت‘ پیدا کرنے کی دفعات کے تحت مقدمہ درج کیا ہے۔\nپروفیسر علی خان ہریانہ کی اشوکا یونیورسٹی میں اسوسی ایٹ پروفیسر ہیں۔ ان کی اہلیہ نے بی بی سی کو بتایا کہ پولیس اتوار کی صبح تقریباً ساڑھے چھ بجے ان کے گھر پہنچی اور پروفیسر علی خان کو اپنے ساتھ لے گئی۔\nاس سے قبل اس معاملے میں ہریانہ ریاست میں خواتین کی کمیشن نے بھی پروفیسر علی خان کو سمن جاری کر کے ان سے جواب طلب کیا تھا جس کے خلاف بہت سے لوگوں نے اپنا احتجاج بھی ریکارڈ کروایا ہے۔\nاس معاملے میں بی بی سی کے نامہ نگار چندن کمار ججواڑے نے شکایت کنندہ یوگیش سے بات کی ہے۔\nیوگیش نے کہا ہے کہ وہ جٹھیڑی گاؤں کے سرپنچ بھی ہیں اور یہ کہ انھوں نے ہی اس معاملے میں ایف آئی آر درج کروائی ہے۔ یوگیش نے کہا ہے کہ وہ بی جے پی کے رکن بھی ہیں حالانکہ ان کا کہنا ہے کہ اس معاملے کا پارٹی سے کوئی لینا دینا نہیں ہے۔\nخیال رہے کہ 6 اور 7 مئی کی درمیانی شب پاکستان کے خلاف انڈین فوج کے 'آپریشن سندور' کے بعد خارجہ سیکریٹری وکرم مصری کے ساتھ کرنل صوفیہ قریشی اور ونگ کمانڈر ویومیکا سنگھ نے پریس بریفنگ میں معلومات دی تھیں۔\nاس کے بعد آٹھ مئی کو پروفیسر علی خان محمود آباد نے سوشل میڈیا پر ایک پوسٹ لکھی تھی۔ اس پوسٹ میں انھوں نے کرنل صوفیہ قریشی اور ونگ کمانڈر ویومیکا سنگھ کو پریس بریفنگ میں بھیجنے کے بارے میں لکھا تھا۔\nاس کے علاوہ پروفیسر علی خان نے اپنی پوسٹ میں انڈیا-پاکستان تنازع اور ’جنگ کا مطالبہ کرنے والوں‘ کے جذبات کے بارے میں بھی لکھا اور جنگ کے نقصانات بھی بتائے۔\nہریانہ سٹیٹ ویمن کمیشن نے ان کی پوسٹ کا ازخود نوٹس لیا اور انھیں 12 مئی کو سمن جاری کیا۔ اس سمن میں کہا گیا کہ ان کا بیان مسلح افواج میں خواتین کی مبینہ طور پر توہین اور فرقہ ورانہ منافرت کو ہوا دے رہا ہے۔\nہریانہ ویمن کمیشن نے اپنے نوٹس میں چھ نکات کا تذکرہ کیا اور ساتھ ہی ’کرنل صوفیہ قریشی اور ونگ کمانڈر ویومیکا سنگھ سمیت یونیفارم میں خواتین کی توہین کرنے اور انڈین مسلح افواج میں پیشہ ور افسران کے طور پر ان کے کردار کو کمزور دکھانے‘ کے بارے میں بھی بات کی گئی ہے۔\nاس کے علاوہ ہریانہ ویمن کمیشن نے پروفیسر علی خان کو کمیشن کے سامنے پیش ہونے کے لیے 48 گھنٹے کا وقت دیا اور ان سے تحریری جواب بھی طلب کیا ہے۔ \nاس کے بعد پروفیسر علی خان کے وکلا نے ان کی جانب سے خواتین کمیشن کو تحریری جواب دیا۔ جواب میں انھوں نے آئین کے آرٹیکل 19 (1) کے تحت اظہار رائے کی آزادی کا حوالہ دیا۔\nپروفیسر علی خان کے وکلا نے کہا کہ وہ تاریخ اور سیاسیات کے پروفیسر ہیں اور انھوں نے یہ بیانات ’اپنی علمی اور پیشہ ورانہ مہارت کا استعمال کرتے ہوئے‘ دیے ہیں اور جسے ’غلط سمجھا گيا ہے۔‘\nسنیچر یعنی 17 مئی کو ہریانہ کے سونی پت کے مقامی باشندے یوگیش نے پروفیسر علی خان کے ان بیانات کے حوالے سے ایف آئی آر درج کروائی تھی۔\nاس شکایت کی بنیاد پر ہریانہ پولیس نے انھیں گذشتہ روز اتوار کو گرفتار کر لیا۔\nہریانہ پولیس نے پروفیسر علی خان کے خلاف تعزیرات ہند کی دفعہ 196 (1) بی، 197 (1) سی، 152 اور 299 کے تحت مقدمہ درج کیا ہے۔\nآٹھ مئی کو کی گئی ایک پوسٹ میں پروفیسر علی خان نے لکھا: ’میں بہت سے دائیں بازو کے مبصرین کو کرنل صوفیہ قریشی کی تعریف کرتے ہوئے دیکھ کر خوش ہوں، لیکن شاید یہ لوگ اسی طرح ماب لنچنگ، گھروں کو مسمار کرنے اور بی جے پی کی منافرت سے متاثرہ افراد کے لیے آواز اٹھا سکتے ہیں کہ ان لوگوں کو انڈین شہری ہونے کے ناطے تحفظ دیا جائے۔‘\nپروفیسر علی خان نے لکھا: ’دو خواتین فوجیوں کے ذریعے معلومات دینے کا نظریہ اہم ہے لیکن اس نظریے کو حقیقت میں بدلنا چاہیے، نہیں تو یہ محض منافقت ہے۔‘\nتاہم پروفیسر علی خان نے اپنی پوسٹ میں انڈیا کے تنوع کی تعریف کی ہے۔\nانھوں نے لکھا: ’عام مسلمانوں کو درپیش زمینی حقیقت اس سے مختلف ہے جو حکومت دکھانے کی کوشش کر رہی ہے۔ لیکن ساتھ ہی یہ پریس کانفرنس (کرنل صوفیہ اور ونگ کمانڈر ویومیکا سنگھ کی پریس بریفنگ) سے پتہ چلتا ہے کہ انڈیا تنوع میں یگانگت کی سوچ پر عمل پیرا ہے اور ایک خیال کے طور پر یہ ابھی پوری طرح سے مرا نہیں ہے۔‘\nپروفیسر علی خان نے اپنی پوسٹ کے آخر میں انڈین جھنڈے کے ساتھ ’جے ہند‘ لکھا ہے۔\nپروفیسر علی خان محمود آباد کی گرفتاری کے بارے میں جاننے کے لیے بی بی سی نے ان کی اہلیہ سے بات کی ہے۔\nپروفیسر علی خان کی اہلیہ عنائزہ نے بی بی سی کو بتایا ہے کہ ’صبح تقریباً ساڑھے چھ بجے پولیس کی ایک ٹیم اچانک ہمارے گھر پہنچی اور پروفیسر علی خان کو بغیر کوئی اطلاع دیے اپنے ساتھ لے گئی۔‘\nعنائزہ نے کہا کہ ’میں نو ماہ کی حاملہ ہوں، جلد ہی ڈلیوری ہونے والی ہے۔ میرے شوہر کو بغیر کسی ٹھوس وجہ کے زبردستی گھر سے لے جایا گیا ہے۔‘\nدریں اثنا پروفیسر علی خان محمود آباد کے وکلا کی ٹیم کے ایک وکیل نے بی بی سی کو بتایا کہ ’ہم یہ فرض کر رہے ہیں کہ انھیں گرفتار کر لیا گیا ہے اور انھیں ٹرانزٹ ریمانڈ پر سونی پت لے جایا جا رہا ہے۔ انھیں وہاں کی مقامی عدالت میں پیش کیا جا سکتا ہے۔ ابھی ہم مزید معلومات اکٹھی کرنے کی کوشش کر رہے ہیں۔‘\nہریانہ پولیس نے پروفیسر علی خان محمود آباد کی گرفتاری کی تصدیق کی ہے۔\nخبر رساں ایجنسی پی ٹی آئی کے مطابق پولیس نے انھیں فوج کے ’آپریشن سندور‘ پر تبصرہ کرنے پر گرفتار کیا ہے۔\nپروفیسر علی خان محمود آباد کی گرفتاری کے بعد سوشل میڈیا پر کئی معروف لوگوں نے ردعمل کا اظہار کیا ہے۔\nسوراج ابھیان کے شریک بانی یوگیندر یادو نے کہا کہ پروفیسر علی خان کی گرفتاری چونکا دینے والی ہے۔\nعلی خان محمود آباد کی پوسٹ شیئر کرتے ہوئے یوگیندر یادو نے ایکس پر لکھا: 'اس پوسٹ کو پڑھیں اور اپنے آپ سے پوچھیں کہ اس میں عورت مخالف کیا ہے؟ یہ پوسٹ کس طرح مذہبی منافرت پھیلا رہی ہے؟ اور یہ انڈیا کے اتحاد، سالمیت اور خودمختاری کو کیسے خطرے میں ڈال رہی ہے؟ (ایف آئی آر میں انڈین جسٹس کوڈ کی دفعہ 152)) پولیس ایسی شکایت کی بنیاد پر کیسے کارروائی کر سکتی ہے؟'\nیوگیندر یادو نے یہ بھی لکھا: 'یہ بھی پوچھیے کہ کیا مدھیہ پردیش کے اس وزیر کے خلاف کوئی کارروائی ہوئي جس نے درحقیقت کرنل صوفیہ کی توہین کی ہے؟'\nمورخ رام چندر گوہا نے پروفیسر علی خان کی گرفتاری کی خبر کو سوشل میڈیا پلیٹ فارم ایکس پر پوسٹ کرتے ہوئے لکھا: 'جمہوریت کی ماں۔'\nمصنف اور دہلی یونیورسٹی کے پروفیسر اپوروانند نے کہا کہ 'ہریانہ پولیس نے علی خان محمود آباد کو غیر قانونی طور پر گرفتار کیا ہے۔'\nپروفیسر اپوروانند نے ایکس پر لکھا: 'ہریانہ پولیس نے ڈاکٹر علی خان کو غیر قانونی طور پر گرفتار کیا ہے۔ انھیں دہلی سے بغیر ٹرانزٹ ریمانڈ کے ہریانہ لے جایا گیا۔ رات 8 بجے ایف آئی آر درج کی گئی اور پولیس اگلی صبح 7 بجے ان کے گھر پہنچ گئی!'\nانھوں نے اس معاملے میں دہلی ہائی کورٹ اور سپریم کورٹ سے مداخلت کا مطالبہ کیا ہے اور پربیر پورکایستھ کیس میں سپریم کورٹ کے فیصلے کا ذکر کیا ہے۔\nدوسری طرف راشٹریہ جنتا دل (آر جے ڈی) کے ایم پی منوج کمار جھا نے بھی علی خان محمود آباد کی گرفتاری کے بارے میں پوسٹ کرتے ہوئے لکھا: ’حقیقی جمہوریت وہ ہے جہاں آپ اپنی رائے کا اظہار کرنے پر ’بند‘ نہ کر دیے جائیں۔\nترنمول کانگریس سے رکن پارلیمان مہوا موئترا نے پروفیسر علی خان کی گرفتاری کے خلاف عدالت جانے کی بات کہی۔\nانھوں نے لکھا کہ ’علی خان محمود آباد انڈیا کے نامور سکالرز میں سے ایک ہیں جن کی عالمی پہچان ہے۔ اگر انھیں مکی ماؤس جیسے الزام میں گرفتار کرکے جیل بھیج دیا گیا ہے تو یہ صرف ان کے نام کی وجہ سے ہے۔‘\nدریں اثناء 'دی ہندو' اخبار کی صحافی سوہاسنی حیدر نے کہا کہ پروفیسر علی خان کی پوسٹ امتیازی سلوک سے متعلق تھی۔ انھوں نے کہا: 'انھیں گرفتار کر لیا گیا ہے، جب کہ ایک وزیر نے اس معاملے پر فرقہ وارانہ تبصرہ کیا اور وہ آزاد گھوم رہا ہے۔'\nاس سے پہلے 1203 لوگوں نے ہریانہ سٹیٹ ویمن کمیشن کے سمن کے خلاف پروفیسر علی خان کی حمایت میں ایک خط جاری کیا تھا۔\nاس خط کے ذریعے ان لوگوں نے ہریانہ سٹیٹ ویمن کمیشن سے مطالبہ کیا کہ وہ 'سمن واپس لے اور پروفیسر علی خان محمود آباد سے عوامی طور پر معافی مانگے۔'\nجبکہ کئی صارفین نے ان کے اباؤ اجداد کا ذکر کیا ہے جو تحریک آزادی میں ایک زمانے پاکستان کے قیام کے لیے جدوجہد کرنے والی سیاسی پارٹی مسلم ليگ سے قریب تھے۔\nسکرول کے مدیر نریش فرنانڈیز نے ششی تھرور، اسدالدین اویسی اور پرینکا چترویدی کو ٹیگ کرتے ہوئے لکھا کہ 'دنیا کا دورہ کرنے والے آل پارٹی مندوب کس طرح سے اس گرفتاری کی دنیا کو وضاحت پیش کریں گے؟'\nاس کے ساتھ ہی ان لوگوں نے اشوکا یونیورسٹی سے اپنے پروفیسر کے ساتھ کھڑے ہونے کی اپیل کی لیکن جب اشوکا یونیورسٹی نے اس معاملے سے علیحدگی کا اعلان کیا اس کے بعد سے وہ ٹاپ ٹرینڈز میں شامل ہے۔\nدہلی یونیورسٹی سے وابستہ تاریخ کی استاد ڈاکٹر روچیکا شرما نے ایکس پر لکھا: 'اشوکا یونیورسٹی نے خود کو اپنے ہی گرفتار ہونے والے فیکلٹی سے دور کر لیا۔ کیسا مذاق ہے۔ اگر آپ ریاست کے دباؤ میں اپنی فیکلٹی کا ساتھ نہیں دے سکتے تو براہ کرم اپنے آپ کو 'لبرل آرٹس یونیورسٹی' کہنا چھوڑ دیں۔'\nپروفیسر علی خان اشوکا یونیورسٹی، ہریانہ میں اسوسی ایٹ پروفیسر ہیں۔ یہ ایک پرائیویٹ یونیورسٹی ہے۔\nعلی خان محمود آباد علم سیاسیات اور تاریخ کے پروفیسر ہیں۔ وہ شعبہ سیاسیات یعنی پولیٹیکل سائنس شعبے کے سربراہ بھی ہیں۔\nعلی خان محمود آباد کی فیس بک پروفائل کے مطابق وہ اتر پردیش کے محمود آباد کے رہائشی ہیں۔\nاشوکا یونیورسٹی کی آفیشل ویب سائٹ پر دی گئی معلومات کے مطابق انھوں نے امریکہ کے ایمہرسٹ کالج سے تاریخ اور سیاسیات میں گریجویشن کیا ہے۔\nاس کے بعد انھوں نے دمشق یونیورسٹی شام سے ایم فل کیا۔ اس عرصے میں انھوں نے نہ صرف شام بلکہ لبنان، مصر اور یمن کا بھی سفر کیا اور کچھ وقت ایران اور عراق میں بھی گزارا۔ انھوں نے کیمبرج یونیورسٹی، انگلینڈ سے پی ایچ ڈی مکمل کی تھی۔\nاپنے انسٹاگرام اور ایکس پروفائل میں علی خان محمود آباد نے خود کو سماج وادی پارٹی کا لیڈر بتایا ہے۔ ان کے انسٹاگرام اور فیس بک ٹائم لائن پر پارٹی سربراہ اور ریاست اترپردیش کے سابق وزیر اعلی اکھلیش یادو کے ساتھ ان کی کچھ تصاویر بھی ہیں۔\nتاہم اس معاملے پر نہ تو سماج وادی پارٹی اور نہ ہی اکھلیش یادو نے کوئی ردعمل ظاہر کیا ہے۔",
        "published_date": "Mon, 19 May 2025 05:56:12 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cx27g82p4lno#1",
        "title": "تلبل پروجیکٹ: کشمیر میں پانی کے بہاؤ کا وہ منصوبہ جس پر عمر عبداللہ اور محبوبہ مفتی آمنے سامنے ہیں",
        "link": "https://www.bbc.com/urdu/articles/cx27g82p4lno",
        "image_url": "https://ichef.bbci.co.uk/news/1024/branded_urdu/ef10/live/59d124f0-3359-11f0-8947-7d6241f9fce9.jpg",
        "article": "شمالی کشمیر کا تلبل بیراج اس وقت سرخیوں میں آیا جب انڈیا کے زیرِ انتظام جموں و کشمیر کے موجودہ وزیر اعلی اور سابق وزیر اعلی نے اس کی حمایت اور مخالفت میں بیانات دیے۔ \nجمعرات کو جموں و  کشمیر کے وزیر اعلیٰ عمر عبداللہ نے شمالی کشمیر میں وولر جھیل کی ایک ویڈیو ٹویٹ کی اور لکھا کہ سندھ طاس معاہدے کے تحت بیراج کا کام ادھورا چھوڑ دیا گیا تھا جسے اب مکمل کیا جانا چاہیے۔\nجموں و کشمیر کی سابق وزیر اعلیٰ محبوبہ مفتی نے اس کی مخالفت کی اور عمر عبداللہ کے بیان کو غیر ذمہ دارانہ قرار دیا۔ ساتھ ہی انھوں نے اسے خطرناک حد تک اشتعال انگیز بیان بھی قرار دیا۔\nپہلگام حملے کے بعد انڈیا اور پاکستان کے درمیان تعلقات خراب ہیں۔ جنگ بندی کے اعلان کے بعد بھی انڈیا نے سندھ طاس معاہدہ معطل کر رکھا ہے۔ اب یہ تنازعہ اس معاہدے سے منسلک تلبل پروجیکٹ کے بارے میں ہے۔\nجمعرات کو عمر عبداللہ نے سوشل میڈیا پر 30 سیکنڈ کی ایک ویڈیو پوسٹ کی۔\nانھوں نے لکھا کہ ویڈیو میں جو کچھ دیکھا جا سکتا ہے وہ تلبل نیویگیشن بیراج ہے۔ اس پر کام سنہ 1980 کی دہائی  کے اوائل میں شروع ہوا تھا لیکن پاکستان کی جانب سے سندھ طاس معاہدے کے ذریعے دباؤ ڈالنے کے بعد اسے روک دیا گیا تھا۔\n’اب جبکہ سندھ طاس معاہدہ ’عارضی طور پر معطل‘ کر دیا گیا ہے تو میں سوچ رہا ہوں کہ کیا ہم اس منصوبے کو دوبارہ شروع کر سکیں گے۔ اس کی مدد سے ہم دریا جہلم کو استعمال کرسکیں گے۔ اس سے دریا کے نیچے تعمیر کردہ بجلی کے منصوبوں میں بجلی کی پیداوار میں بھی بہتری آئے گی، خاص طور پر سردیوں میں۔‘\nجموں و کشمیر کی سابق وزیر اعلیٰ محبوبہ مفتی نے جمعہ کے روز ویڈیو کو ری ٹویٹ کیا اور وزیر اعلی عمر عبداللہ کے بیان کو ’انتہائی افسوسناک‘ قرار دیا۔\nانھوں نے لکھا کہ ’انڈیا اور پاکستان کے درمیان جاری کشیدگی کے ماحول میں جموں و کشمیر کے وزیر اعلیٰ کی تلبل نیویگیشن پروجیکٹ پر دوبارہ کام شروع کرنے کی اپیل انتہائی افسوسناک ہے۔‘\n’ایک ایسے وقت میں جب دونوں ممالک کے درمیان جنگ رک گئی ہے، جس سے جموں و کشمیر کے بے گناہ لوگوں کو جانی نقصان، بڑے پیمانے پر تباہی اور مصائب کا سامنا کرنا پڑ رہا ہے یہ بیان نہ صرف غیر ذمہ دارانہ ہے بلکہ خطرناک حد تک اشتعال انگیز بھی ہے۔‘\nانھوں نے کہا کہ ’جموں و کشمیر کے عوام بھی ملک کے کسی بھی فرد کی طرح امن کے حقدار ہیں۔‘\nانھوں نے لکھا کہ ’پانی جیسی ضروری اور جان بچانے والی چیز کو ہتھیار بنانا نہ صرف غیر انسانی ہے بلکہ اس سے دوطرفہ مسئلے کو بین الاقوامی مسئلے میں تبدیل کرنے کا خطرہ بھی ہے۔‘\nلیکن معاملہ ان دو ٹویٹس سے ختم نہیں ہوا، عمر عبداللہ نے محبوبہ مفتی کے ٹویٹ کا جواب دیا۔\nانھوں نے لکھا کہ ’بدقسمتی کی بات یہ ہے کہ سستی شہرت اور سرحد پار کے چند لوگوں کو خوش کرنے کی آپ کی اندھی کوشش میں آپ یہ سمجھنے سے قاصر ہیں کہ سندھ طاس معاہدہ جموں و کشمیر کے عوام کے مفادات کے ساتھ تاریخی طور پر سب سے بڑا غداری ہے۔‘\nعمر عبداللہ نے لکھا کہ وہ ہمیشہ سے اس معاہدے کے مخالف رہے ہیں۔\nانھوں نے لکھا کہ ’کھلے عام اس کی مخالفت جنگی جنون نہیں ہے بلکہ  یہ ایک تاریخی ناانصافی کا علاج ہے جس نے جموں و کشمیر کے لوگوں سے پانی کے استعمال کے حق کو چھین لیا ہے۔‘\nعمر عبداللہ کے ٹویٹ کا جواب دیتے ہوئے محبوبہ مفتی نے عمر عبداللہ کے خاندان کے ایک فرد کا نام لیتے ہوئے لکھا، ’آپ کو یاد رکھنے کی ضرورت ہے کہ آپ کے دادا شیخ صاحب نے اقتدار کھونے کے بعد دو دہائیوں سے زیادہ عرصے تک پاکستان کے ساتھ الحاق کی وکالت کی تھی۔ لیکن وزیر اعلیٰ کے عہدے پر بحال ہونے کے بعد وہ اچانک انڈیا کے حق میں ہو گئے۔‘\n’اس کے برعکس پیپلز ڈیموکریٹک پارٹی (پی ڈی پی) نے مسلسل اپنے عقیدے اور عزم کو برقرار رکھا ہے۔ یہ آپ کی پارٹی سے مختلف ہے، جس کی وفاداریاں سیاسی سہولت کے مطابق تبدیل ہوئی ہیں۔‘\nانھوں نے کہا کہ ’ہمیں اپنی لگن ظاہر کرنے کے لیے کشیدگی بڑھانے یا جنگی بیان بازی کرنے کی ضرورت نہیں ہے۔ ہمارا کام ہی سب کچھ بتاتا ہے۔‘\nمحبوبہ مفتی کی پوسٹ کے فورا بعد جموں و کشمیر پی ڈی پی (محبوبہ مفتی کی پارٹی) نے اپنے ماہانہ پارٹی میگزین میں جنگ اور پانی کے مسئلے پر بڑے پیمانے پر لکھا۔\nاس کی ایک کاپی محبوبہ مفتی اور پی ڈی پی نے اپنے سرکاری ہینڈل پر سوشل میڈیا پر پوسٹ کی تھی۔\nانھوں نے کہا کہ ’تلبل نیویگیشن پروجیکٹ اور سرحد پار پانیوں پر کنٹرول کے بارے میں عمر عبداللہ کے تبصرے نہ صرف غلط وقت پر مبنی ہیں بلکہ انتہائی غیر ذمہ دارانہ بھی ہیں۔‘\nمحبوبہ مفتی کے ٹویٹ، جس میں انھوں نے وزیر اعلی عمر عبداللہ کے دادا کا نام لیا تھا، کا جواب عمر عبداللہ نے دیا۔\nانھوں نے لکھا کہ ’کیا یہ واقعی سب سے بہتر ہے جو آپ کر سکتی ہیں؟ ایک ایسے شخص پر حملے جسے آپ خود کشمیر کا سب سے بڑا لیڈر کہہ چکی ہیں۔‘\nعمر عبداللہ نے لکھا کہ ’میں اس گندگی کے ڈھیر سے باہر نکل رہا ہوں جس میں آپ مرحوم مفتی صاحب کا نام اور ’بہت سی دوسری چیزیں‘ شامل کرکے اس بحث کو آگے بڑھانا چاہتے ہیں۔‘\nانھوں نے کہا کہ ’آپ جس کے لیے بھی کرنا چاہتی ہیں اس کی وکالت کریں اور میں جموں و کشمیر کے لوگوں کے مفادات کے لئے بولتا رہوں گا تاکہ ہم اپنے فائدے کے لیے اپنے دریاؤں کا استعمال کرسکیں۔ میں پانی دینا بند نہیں کروں گا، بس اپنے لیے اس کا زیادہ سے زیادہ استعمال کروں گا۔‘\nاس کے بعد محبوبہ مفتی نے ایک اور سوشل میڈیا پوسٹ کی جس میں انھوں نے جموں و کشمیر میں چناب وادی کے پروجیکٹوں کے بارے میں لکھا، جس میں نیشنل ہائیڈرو پاور کارپوریشن (این ایچ پی سی) اور جموں و کشمیر پاور ڈیولپمنٹ کارپوریشن کے درمیان صرف 49 فیصد حصص تھے۔ لیکن سنہ 2000 میں جب فاروق عبداللہ وزیر اعلیٰ تھے ان منصوبوں کا پورا حصہ این ایچ پی سی کے ذریعے مرکزی حکومت کو دیا گیا تھا۔\nانھوں نے کہا کہ ’پی ڈی پی مسلسل نیشنل کانفرنس (عمر عبداللہ کی پارٹی) کی جانب سے سونپے گئے بجلی منصوبوں  کی واپسی کا مطالبہ کر رہی ہے۔ پی ڈی پی- بی جے پی اتحاد (جو سنہ 2015 میں تشکیل دیا گیا تھا) کے ایجنڈے میں اس بات پر بھی اتفاق کیا گیا تھا کہ سندھ طاس معاہدے سے ہونے والے نقصان کی تلافی کے لئے جموں و کشمیر کو دو منصوبے واپس کیے جائیں گے۔‘\n’میں واضح طور پر کہنا چاہتی ہوں کہ ہم کبھی بھی اس معاہدے کو منسوخ کرنے کے حق میں نہیں رہے ہیں۔ اس سے کشیدگی بڑھ سکتی ہے اور جموں و کشمیر ایک بار پھر  تنازعہ کے مرکز میں آ سکتا ہے۔‘\n’پانی جیسے ہمارے وسائل کو ہتھیاروں کے طور پر نہیں بلکہ زندگی کے لئے استعمال کیا جانا چاہئے۔ اب سندھ طاس معاہدے کی منسوخی جنگ بندی کو پٹری سے اتارنے کا ایک لاپرواہ اقدام ہے۔ عدم استحکام میں اضافہ کسی بھی طرح حب الوطنی نہیں ہے۔‘\nستمبر سنہ 1960 میں پاکستان کے سابق صدر ایوب خان اور انڈیا کے سابق وزیر اعظم جواہر لال نہرو کے درمیان سندھ طاس معاہدے پر دستخط ہوئے تھے۔\nاس معاہدے کے تحت سندھ طاس کے تین مشرقی دریاؤں راوی، بیاس اور ستلج کا پانی انڈیا کو دیا گیا تھا۔ اس کے ساتھ ساتھ تین مغربی دریاؤں سندھ، جہلم اور چناب کا 80  فیصد پانی پاکستان کو دیا گیا۔\nسندھ طاس معاہدے کے مطابق انڈیا مشرقی دریاؤں کا پانی بغیر کسی رکاوٹ کے استعمال کر سکتا ہے۔ اس کے ساتھ ہی انڈیا کو مغربی دریاؤں کا پانی استعمال کرنے کے لیے کچھ محدود حقوق دیے گئے۔ جیسے بجلی پیدا کرنا، زراعت کے لیے محدود پانی۔\nانڈیا نے جموں و کشمیر کے بانڈی پورہ میں وولر جھیل سے دریائے جہلم تک پانی کے بہاؤ کو منظم کرنے کے لیے وولر جھیل منصوبے کا آغاز کیا تھا۔\nآشوتوش مشرا نے تلبل نیویگیشن پروجیکٹ: اے کیزولٹی آف لنکج پالیٹکس میں لکھا ہے کہ ’انڈیا اسے تلبل نیویگیشن پروجیکٹ کہتا ہے جبکہ پاکستان اسے وولر بیراج پروجیکٹ کہتا ہے۔‘\nوہ لکھتے ہیں کہ ’یہ جھیل سری نگر سے 13 میل شمال میں دریائے جہلم پر واقع ہے۔ ندی جنوب کی طرف سے جھیل میں مل جاتی ہے اور مغرب کی طرف بہہ جاتی ہے اور جھیل کی وجہ سے پانی کا بہاؤ رک جاتا ہے۔‘\nاس بیراج پر کام سنہ 1984 میں شروع کیا گیا تھا۔ حکومت کا کہنا ہے کہ اس اقدام کا مقصد سردیوں کے دوران جھیل سے دریا میں پانی کے بہاؤ کو منظم کرنا ہے۔\nاس منصوبے کے بارے میں انڈیا اور پاکستان کے درمیان بات چیت کے کئی دور ہوئے۔\nاگست سنہ 2006 میں اس پر سیکریٹری سطح کی بات چیت ہوئی۔ حکومتی بیان کے مطابق پاکستان کو یقین تھا کہ اس بیراج میں 300 ملین مکعب میٹر پانی ذخیرہ کیا جا سکتا ہے۔ پاکستان نے یہ کہہ کر احتجاج کیا کہ انڈیا کو جہلم کے مرکزی دھارے میں اس طرح کی سٹوریج سہولت بنانے کی اجازت نہیں ہے۔\nاس کے ساتھ ہی انڈیا کا کہنا تھا کہ یہ سٹوریج کی سہولت نہیں بلکہ نیوی گیشن سہولت ہے جو پانی کے بہاؤ کو ریگولیٹ کرے گی اور یہ سندھ طاس معاہدے کے تحت ہے۔\nآبزرور ریسرچ فاؤنڈیشن کے مطابق معاہدے کے مطابق سیلاب سے بچاؤ کے لیے دس ہزار ایکڑ فٹ تک پانی ذخیرہ کرنے کے لیے دریا پر سٹوریج بنایا جا سکتا ہے تاہم ذخیرہ کرنے کا مقصد پانی رکھنا نہیں ہونا چاہیے۔\nسنہ 2011 میں جب اس پر بات ہوئی تھی تو پاکستان نے انڈیا سے کہا تھا کہ وہ اس بات کو یقینی بنائے کہ اس کے ذریعے پانی نہ روکا جائے۔ انڈیا نے اس پر رضامندی ظاہر کر دی تھی۔\nبعد ازاں سنہ 2014 میں پارلیمنٹ میں ایک سوال کے جواب میں اس وقت کے آبی وسائل کے وزیر پی وشوناتھ نے کہا تھا کہ ’انڈیا نے تجویز دی تھی کہ اس مسئلے کو سندھ طاس معاہدے کی دفعات کے تحت دو طرفہ طور پر حل کیا جانا چاہیے۔ تاہم خیر سگالی کے طور پر اس پروجیکٹ پر کام 2 اکتوبر سنہ 1987 سے روک دیا گیا تھا۔‘",
        "published_date": "Sun, 18 May 2025 10:04:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c8jg0pkj884o#1",
        "title": "ایل او سی کے دونوں اطراف رہنے والوں کا مشترکہ دکھ: ’اب چاہے جنگ ہو یا سیز فائر ہمارے بچے واپس نہیں آئیں گے‘",
        "link": "https://www.bbc.com/urdu/articles/c8jg0pkj884o",
        "image_url": "https://ichef.bbci.co.uk/news/1024/branded_urdu/2786/live/ade627f0-331f-11f0-8519-3b5a01ebe413.png",
        "article": "’میری بھابھی نبیلہ اندر کمرے میں کرسی پر بیٹھی تھیں جب راکٹ ہمارے صحن میں گرا اور دھماکہ ہوا، دروازہ ٹوٹا اور اس کا ٹکڑا بھابھی کے دل کے پاس لگا اور بھابھی موقع پر دم توڑ گئیں۔‘\nپاکستان اور انڈیا کے درمیان سات مئی سے 11 مئی کے دوران سرحد کے دونوں جانب کے درجنوں گھرانوں کے عام شہریوں کے غم اور دکھ کی تقریباً ایک سی کہانیاں ہیں۔\nسرحد کے دونوں اطراف بسنے والوں میں سے بہت سوں نے گنتی کے ان چند دنوں میں ہی شدید گولہ باری، میزائل اور ڈرون حملوں کے دوران  اپنی آنکھوں کے سامنے اپنے پیاروں کو مرتے دیکھا۔ \nبی بی سی نے سرحد کے دونوں اطراف سے ایسے ہی کچھ خاندانوں سے بات کی جنھوں نے کشیدگی کے دوران اپنے خاندان کے افراد کو ہمیشہ کے لیے کھو دیا ہے۔\nاپریل کے اواخر میں انڈیا کے زیر انتظام کشمیر کے سیاحتی مقام پہلگام پر حملے کے بعد چھ اور سات مئی کی علی الصبح انڈیا نے پاکستان کے زیر انتظام کشمیر سمیت متعدد شہروں پر میزائل حملے کیے۔\nیاد رہے کہ تقریباً چار روز تک جاری رہنے والی لڑائی کے بعد بالآخر سنیچر کے روز انڈیا اور پاکستان نے جنگ بندی کا اعلان کیا تھا۔\nانڈیا کے ساتھ حالیہ کشیدگی کے دوران آئی ایس پی آر کے مطابق چھ اور سات مئی کی درمیانی شب کیے جانے والے حملے میں سات خواتین اور 15 بچوں سمیت 40 افراد ہلاک اور 121 زخمی ہوئے تھے۔ \nان زخمیوں میں 10 خواتین اور 27 بچے شامل ہیں جبکہ ہلاک ہونے والے پاکستانی فوجی اہلکاروں کی تعداد 13 اور زخمی اہلکاروں کی تعداد 78 تھی۔\nانڈیا کے زیرانتظام کشمیر کے پونچھ ، راجوری اور اُوڑی میں تین بچوں اور دو خواتین سمیت 18 افراد ہلاک ہوئے۔ آپریشن سِندور کے دوران انڈیا کے ڈی جی ایم او کے مطابق پانچ فوجی بھی مارے گئے۔ اس طرح کل ملا کر انڈیا کی 23 ہلاکتیں ہوئی ہیں جن کی سرکاری طور پر تصدیق کی گئی ہے۔\nپاکستان کے زیر انتظام کشمیر کے علاقے کوٹلی کی تحصیل کھوئی رٹہ کے رہائشی سردار جاوید رزاق نے نو اور دس مئی کی درمیانی شب انڈین شیلنگ میں اپنی شریک حیات کو کھویا جو شیل یا راکٹ کا ٹکڑا لگنے سے موقع پر فوت ہو گئیں جبکہ ان کی چار سالہ بیٹی زخمی ہوئی۔\nان کے بھائی سردار طاہر رزاق بتاتے ہیں کہ تب سے جاوید رزاق گم صم اور غائب دماغی کی کیفیت میں ہیں جبکہ ان کی چھوٹی بیٹی کسی صورت نہیں بہلتی۔\n سردار طاہر بتاتے ہیں کہ ’ان کی چار سال کی چھوٹی بچی ماں کو یاد کر کے روتی ہے، چیختی ہے، چلاتی ہے، وہ جب سے سو نہیں پا رہی۔ اس کو کبھی ایک طرف لے جاتے ہیں کبھی دوسری طرف لے جا کر بہلاتے ہیں۔‘\nاس رات کا احوال بتاتے ہوئے سردار طاہر کہتے ہیں کہ ’جس دن یہ حادثہ ہوا تو جمعے کی رات اور ہفتے کی صبح تھی۔ 10 مئی کو انڈیا کی طرف سے سیکٹر کھوئی رٹہ پر شدید گولہ باری ہو رہی تھی۔ ہمارا گاؤں لائن آف کنٹرول سے تقریبا سات کلو میٹر پیچھے ہے۔ شیلنگ شروع ہوئی تو ہم بیسمینٹ میں جا کر چھپ گئے تاکہ اپنی جانیں بچا سکیں۔‘\nوہ کہتے ہیں کہ ’رات گئے شیلنگ رک گئی۔ تقریباً فجر کی نماز کے بعد انڈیا کی طرف سے دوبارہ زوردار شیلنگ شروع ہوئی۔ کوئی چارپائی تو کوئی میزوں کے نیچے چھپا۔ سوا چھ بجے صبح بھابھی کمرے میں تھیں جب ان کو گولے کا ٹکڑا لگا۔‘\nسردار طاہر کے مطابق ’بھابھی موقع پر ہی فوت ہو گئیں، ہسپتال جانے کی نوبت ہی نہیں آئی۔ ان کی چھوٹی بیٹی ساتھ ہی بیٹھی میری بہن کی گود میں تھی۔ اس بچی کی ٹانگ پر بھی زخم آیا جس پر ڈاکٹر نے ٹانکے لگائے ہیں۔‘\nکھوئی رٹہ کے ہی رہائشی قمر شہزاد کی اہلیہ سدرہ سراج بھی انڈیا کی جانب سے کی جانے والی شدید گولہ باری کی زد میں آ کر ہلاک ہو گئیں۔\nقمر شہزاد نے بی بی سی سے بات کرتے ہوئے اس دن کے بارے میں تفصیلات بتائیں۔\nانھوں نے کہا کہ ’10 مئی کو صبح تقریباً ساڑھے پانچ بجے کا وقت تھا۔ رات کی گولہ باری کے بعد صبح کے وقت تھوڑا سکون تھا۔ اس وقت میری بیوی جاگنے کے بعد صحن کو صاف کرنے نکلیں، جیسے ہی انھوں نے جھاڑو اٹھایا تو انھیں گولہ آ کر لگا اور ان کی موقع پر ہی موت واقع ہو گئی۔‘\nشہزاد کے مطابق اس وقت وہ گھر کے پچھلی سائیڈ پر واقع غسل خانے میں تھے۔ آواز سن کر وہ بھاگے آئے تو دیکھا کہ ان کی بیوی زمین پر بے جان پڑی ہیں۔\nشہزاد کے مطابق ان کا آٹھ ماہ کا بچہ نہیں سمجھ سکتا کہ اس کی ماں پاس کیوں نہیں آ رہی۔ \n’میری ماں اور بہنیں بچے کو سنبھال رہی ہیں مگر بچہ بہت بے چین رہتا ہے وہ اتنا چھوٹا ہے کہ زبان سے نہیں کہہ سکتا مگر اس کی آنکھیں ماں کو تلاش کرتی رہتی ہیں۔‘\nوہ کہتے ہیں کہ ’پہلے ہمیں لگتا تھا کہ ہمارا گھر سرحد سے دور ہونے کے باعث محفوظ ہے اور مگر اب دل میں خوف  بیٹھ گیا ہے۔‘\nپاکستان کے زیر انتظام کشمیر کے ضلع باغ کے گاؤں کوٹیٹری نجم کے رہائشی 22 سالہ نوجوان اسامہ بھی ان افراد میں شامل ہیں جو انڈیا پاکستان کشیدگی کے دوران گولہ باری کے باعث ہلاک ہوئے۔\nصحافی نصیر چوہدری نے اسامہ کے اہل خانہ سے بات کی جو غم سے نڈھال ہیں۔\nاسامہ کی شادی 27 اپریل کو ہوئی تھی تاہم 10 روز بعد ہی یعنی آٹھ مئی 2025 کو جب اُسامہ اور ان کی اہلیہ اپنے کمرے میں سو رہے تھے کہ ایک زور دار دھماکہ ہوا۔\nاسامہ کے والد عشرت بتاتے ہیں کہ ’اُسامہ نے کمرے سے نکل کر پوچھا بابا یہ کیا ہوا؟ اسی دوران دوسرا گولہ گھر کے اوپر لگا۔ زمین ہلی، کھڑکیاں ٹوٹ گئیں، دیواروں پر دراڑیں پڑ گئیں اور اُسامہ اپنی دونوں بہنوں کے ساتھ شدید زخمی ہو گیا۔‘\nزخمی اسامہ کو ہسپتال لے جایا گیا لیکن وہ جان کی بازی ہار چکے تھے۔\nاُسامہ کے والد سردار عشرت کہتے ہیں ’ابھی خوشیاں دروازے کی چوکھٹ پر تھیں کہ غم نے درو دیوار ہلا دیے ہیں۔ میں سنتا تھا اولاد کا دکھ بہت مشکل مگر آج جب اس دکھ سے گزار تو میرے پاس الفاظ نہیں کہ بیان کر سکوں۔‘\nاسامہ کی والدہ شکیلہ عشرت جوان بیٹے کی موت کے صدمے کو اب تک قبول نہیں کر پائیں۔\nشکیلہ عشرت نے بی بی سی سے بات کرتے ہوئے بتایا کہ ’میں نے اپنے بیٹے کے سر سے ابھی سہرا اُتارا بھی نہیں تھا کہ کفن اوڑھا دیا گیا۔ ہمارے گھر پر سے ابھی شادی کی سجاوٹ ختم ہی نہیں ہوئی موت نے ڈیرے ڈال لیے۔ گاؤں والے کہتے ہیں یہ جنگ دو ملکوں کی ہے مگر جنگ ہمارا کیا  کچھ لے جائے گی، ہم نہیں جانتے تھے۔‘\nدکھ اور خوف کا ملا جلا یہ عالم پاکستان کے زیر انتظام کشمیر کے متاثرہ علاقوں میں ہی نہیں بلکہ سرحد پار انڈیا کے زیر انتظام کشمیر کے بھی کئی گھرانوں میں جنگی صورتحال کے دوران صدمے اور ناامیدی کی صورتحال نے مستقل ڈیرے جما لیے ہیں۔\nانڈیا کے پاکستان پر حملوں اور جواباً پاکستان کی جانب سے جوابی حملوں نے کنٹرول لائن کے آس پاس رہنے والے لوگ سب سے زیادہ غیر محفوظ تھے کیونکہ ان کے گھروں کے آس پاس گولے گر رہے تھے اور اسی دوران کنٹرول لائن کے دونوں جانب رہنے والے درجنوں افراد نے اس حالیہ کشیدگی میں اپنے پیارے کھوئے۔\nکراس بارڈر فائرنگ اور گولہ باری کی زد میں انڈیا کے زیر انتظام کشمیر کے علاقے پونچھ میں 10 سال کے جڑواں بچوں کی ہلاکت اور ان بچوں کے والد کے زخمی ہونے پر پورا علاقہ سوگوار ہے۔\nرمیز خان کے آبائی گھر کے صحن میں ان کے دونوں جڑواں بچوں کی اب قبریں ہیں جبکہ گھر کو تالہ لگا ہوا ہے۔\nبچوں کے شدید زخمی والد رمیز خان کئی روز تک اپنے بچوں کی ہلاکت کے بارے میں لاعلم رہے۔\nبی بی سی کے نامہ نگار ریاض مسرور نے بچوں کے چچا سے بات کی جنھوں نے بتایا کہ ان کے بھائی رمیز نے اس سانحہ سے 10 سے 15 منٹ پہلے فون کیا اور بتایا کہ دونوں بچے بہت سہمے ہوئے ہیں۔\n'میں نے بچوں سے بات کی تو بچے نے کہا کہ تاؤ جی آپ فون پر یہاں ہونے والی شیلینگ کی آواز سنیے۔ میں نے اسے تسلی دی کہ آپ ماموں کے ساتھ سن کوٹ چلیں آئیں۔ بعد میں رمیز سے بات ہوئی تو وہ بچوں کو لے کر گاڑی میں سامان رکھ رہا تھا تو اسی وقت گولہ وہاں آ کر گرا جس سے موقع پر بچے فوت ہوئے اور رمیز شدید زخمی ہو گئے۔'\nتو کیا ایسے حالات کشیدگی کے دوران معمول کا حصہ ہیں یا اس علاقے میں ایسا پہلی بار ہوا؟ بی بی سی کے پوچھنے پر رمیز کے بھائی نے بتایا کہ ’ہم نے آج تک ایسا نہیں دیکھا جو اس بار ہوا۔ یہ جنگ تو لگتا ہے ہمارے گھر کے لیے ہے کیونکہ ہمارے بچے اس میں گئے۔ \n’رات بادل بھی گرجتے ہیں تو ہم ڈر جاتے ہیں۔ ڈر کا ماحول ہے، سکون ہے ہی نہیں۔‘\nپاکستان اور انڈیا کے درمیان تقریباً چار روز تک جاری رہنے والی لڑائی کے بعد بالآخر سنیچر کے روز انڈیا اور پاکستان نے جنگ بندی کا اعلان کیا تھا۔\nتاہم انڈیا کے زیر انتظام کشمیر میں لائن آف کنٹرول کے پاس واقع قصبے پونچھ کے رہائشی رمیز کے خاندان کے لیے سیز فائر کے اعلان تک تاخیر ہو چکی تھی۔\nبی بی سی ہندی کی نامہ نگار دیویا آریا نے رمیز کی اہلیہ عروسہ کی بہن ماریہ سے بھی اس واقعے پر بات کی۔\nماریا خان سات مئی کو سرحد پار گولہ باری میں اپنے بھانجے زین علی اور ان کی جڑواں بہن عروہ کو کھونے کے صدمے میں ہیں۔\nانھوں نے اس دن کو یاد کرتے ہوئے کہا کہ ’ہر روز کی طرح چھ مئی کو زین اور ان کی بہن عروہ سکول سے واپس آئے، ہوم ورک کیا، تھوڑا کھیلے، کھانا کھایا اور سو گئے۔ابھی صبح کا اجالا نہیں پھیلا تھا جب ہم نے نے اپنے گھر سے چند کلومیٹر کے فاصلے پر فائرنگ اور دھماکوں کی آواز سنی۔‘\nماریا کہتی ہیں کہ وہ سب گھبرا گئے اور گھر میں چھپ گئے، اور کسی قریبی رشتہ دار کے آنے کا انتظار کرنے لگے۔\n’میری بہن عروسہ اپنی بیٹی عروہ کا ہاتھ تھامے ہوئے تھی اور بہنوئی نے زین کو پکڑا ہوا تھا۔ ابھی گھر سے نکلے ہی تھے کہ ایک گولہ قریب آ کر پھٹا۔ اس کے چھروں نے دس سالہ عروہ کو زخمی کیا اور وہ وہیں جان کی بازی ہار گئیں جبکہ زین دھماکے کی شدت سے دور جا گرا۔‘\nوہ کہتی ہیں کہ ان کی بہن مسلسل اس کو آوازیں دیتی رہیں۔ جب وہ آخرکار نظر آیا تو ایک اجنبی شخص اسے سی پی آر(فرسٹ ایڈ سے سانس دینے کا عمل) دے رہا تھا، مگر زین بچ نہ سکا۔\nشدید زخمی اور بے ہوش رمیز خان کو فوراً پونچھ کے مقامی ہسپتال لے جایا گیا تاہم حالت تشویشناک ہونے کے باعث انھیں مزید چار گھنٹے کی مسافت پر واقع جموں شہر کے ایک اور ہسپتال منتقل کیا گیا۔\nپونچھ کے رہائشی امریک سنگھ بھی ان افراد میں شامل ہیں جو گولہ باری کی ذد میں آ کر ہلاک ہو گئے۔\nبی بی سی ہندی کو امریک سنگھ کے بھائی نے بتایا کہ جب پونچھ شہر پر شیلینگ شروع ہوئی تو امریک  سنگھ نے  بچوں کو حفاظت کی غرض سے جلدی جلدی اکھٹا کیا۔ انھوں نے پہلی منزل سے گراؤنڈ فلور پر بنے گہرے بیسمینٹ میں منتقل کرنا شروع کیا۔ اسی دوران امریک سنگھ کو سینے پر ایک شیل لگا جس سے ان کی موت واقع ہو گئی۔‘\n امریک سنگھ گزر بسر کے لیے دکان چلایا کرتے تھے۔ \nامریک سنگھ کی بیٹی نے بی بی سی سے بات کرتے ہوئے کہا کہ ’ہم انھیں نہیں بچا سکے۔ وہ ہمیں بچانا چاہ رہے تھے اور سوچ رہے تھے کہ میرے بچے بچ جائیں۔ ہمیں کیا پتا تھا کہ دو منٹ میں یہ ہو جائے گا۔ \n’پہلگام والوں کے انصاف کے لیے مشن سندور شروع کیا اب ہمارے لیے کون سا مشن کیا جائے گا۔ اس کا احساس اسی کو ہو سکتا ہے جس گھر سے کسی کی میت اٹھی ہے۔‘  \n بی بی سی ہندی کی رپورٹ کے مطابق سات مئی کو گولہ باری کے دوران  پونچھ سٹی میں  بنے گرودوارے کی عمارت کو بھی نقصان پہنچا تھا مگر اس میں اس وقت کوئی موجود نہیں تھا۔\nسیز فائر کے اعلان کے باوجود لائن آف کنٹرول کے قریب رہنے والی آبادی کے مکین ابھی بھی وسوسوں اور خوف کا شکار ہیں۔\nکھوئی رٹہ کے شہزاد نے اس حوالے سے کہا کہ ’ابھی بھی لوگوں کے اندر اتنا خوف ہے کہ دروازہ بھی زور سے بند ہو تو انھیں ایسا ڈر لگتا ہے کہ جیسے بلاسٹ ہو گیا ہے۔ راتوں کی نیندیں حرام اور دن کا سکون برباد ہے۔‘\nوہ کہتے ہیں کہ ’یوں سمجھیں کہ ایک قیامت تھی جو ہم پر گزر گئی۔ بھابھی بھی جان سے گئیں اور گھر بھی تباہ و برباد ہوا اور جو بچ گئے ہیں وہ ذہنی طور پر اتنے منتشر ہیں کہ نہ وہ کھاتے نہ چین سے سوتے۔ صورت حال بہت پریشان کن ہے۔‘\nسات مئی کی گولہ باری کے بعد سیکڑوں افراد پونچھ اور دیگر سرحدی علاقوں سے نکل کر محفوظ جگہوں کی طرف چلے گئے تھے جو اب جنگ بندی کے بعد وہ آہستہ آہستہ واپس آ رہے ہیں۔\nماریا کہتی ہیں کہ ’حکومت کو چاہیے تھا کہ سرحد کے قریب رہنے والے لوگوں کو پہلے اطلاع دیتی، تاکہ وہ وہاں سے نکل کر محفوظ جگہ جا سکتے تو شاید ہمارے بچے آج زندہ ہوتے۔‘\nوہ کہتی ہیں کہ ’اگر ملک کی سلامتی کے لیے جنگ ضروری ہے تو ہم اس کی حمایت کرتے ہیں۔ ہمیں پہلگام حملے پر بھی افسوس ہے لیکن سرحد کے قریب رہنے والے لوگوں کی جانوں کے بارے میں بھی سوچنا چاہیے۔ کیا ہم انسان نہیں؟ اب چاہے جنگ ہو یا سیز فائر ہمارے بچے واپس نہیں آئیں گے۔‘",
        "published_date": "Sun, 18 May 2025 05:22:39 UTC",
        "source": "BBC Urdu"
    },
    {
        "guid": "https://urdu.arynews.tv/india-withdraw-from-asia-cup-2025/",
        "title": "بھارت کا ایشیا کپ سے دستبردار ہونے کا فیصلہ",
        "link": "https://urdu.arynews.tv/india-withdraw-from-asia-cup-2025/",
        "image_url": "https://urdu.arynews.tv/wp-content/uploads/2025/05/India-withdraw-from-Asia-Cup-2025.jpg",
        "article": "بھارت کھیل میں پھر سیاست کو لے آیا، پاک بھارت کشیدگی کے پیش نظر ایشیا کپ سے دستبردار ہونے کا فیصلہ کرلیا۔ \nبھارتی کرکٹ بورڈ (بی سی سی آئی) نے مینز ایشیا کپ اور ویمنز ایمرجنگ ایشیا کپ سے دستبردارہونے کا فیصلہ کرلیا ہے، بھارت نے رواں برس ستمبر میں ایشیاکپ کی میزبانی کرنا تھی۔\nبی سی سی آئی کے اہلکار کے مطابق ایشین کرکٹ کونسل کے صدر چیئرمین پی سی بی محسن نقوی ہیں، بھارتی ٹیم ایک ایسے ٹورنامنٹ میں نہیں کھیل سکتی جس کے سربراہ پاکستان کے وزیر ہیں۔\nبھارتی میڈیا کے مطابق بھارت نے ویمنز ایمرجنگ ایشیا کپ بھی نہ کھیلنے کا فیصلہ کیا ہے، ویمنز ایمرجنگ ایشیا کپ جون میں سری لنکا میں کھیلا جانا ہے۔\nذرائع کا کہنا ہے کہ بی سی سی آئی نے ایشین کرکٹ کونسل کو اپنی دستبرداری سے آگاہ نہیں کیا، بھارت کی ایشیا کپ سے دستبرداری کی تیاری کے حوالے سے اطلاعات ہیں۔\nدوسری جانب آئی سی سی کے صدر جے شاہ کی جانب سے بھارتی فوج کے حق میں کی گئی پوسٹ پر آسٹریلوی صحافی نے سوال اٹھا دیے۔\nانٹرنیشنل کرکٹ کونسل (آئی سی سی) کے چیئرمین جے شاہ نے پاک بھارت کشیدگی کے دوران سوشل میڈیا پر بھارتی فوج کے حق میں پوسٹ کیا جس میں انہوں نے بھارتی فوج کو اپنا فخر قرار دیا تھا۔\nجے شاہ کی اس پوسٹ کے بعد کرکٹ کی عالمی گورننگ باڈی کی غیرجانبداری پر سوالات اٹھ گئے، آسٹریلیا کے صحافی میلکم کون جے شاہ پر برس پڑے۔\nآسٹریلوی صحافی نے کہا کہ آئی سی سی کے بھارتی صدر جے شاہ نے افواج کے بارے میں بیان کیوں دیا، آسٹریلوی کھلاڑی عثمان خواجہ نے فلسطین میں امن پر ٹوئٹ کیا تو اسے معطل کردیا گیا تھا، کھلاڑی کو سزا اور چیئرمین کو کھلی چھوٹ، یہ منافقت ہے۔\nواضح رہے کہ جے شاہ کی پوسٹ سوشل میڈیا پر وائرل ہونے کے ان پر خوب تنقید کی گئی، جس کے بعد آئی سی سی کے صدر نے پوسٹ کو حذف کر دیا لیکن سوشل میڈیا پر تنقید کا سلسلہ جاری ہے۔",
        "published_date": "Mon, 19 May 2025 06:41:56 UTC",
        "source": "ARY Urdu"
    },
    {
        "guid": "https://urdu.arynews.tv/dangerous-blended-tea-karachi-hotel/",
        "title": "ڈھابوں ہوٹلوں پر 2 سے زیادہ کپ چائے موت کو دعوت، دل دہلا دینے والی ویڈیو رپورٹ",
        "link": "https://urdu.arynews.tv/dangerous-blended-tea-karachi-hotel/",
        "image_url": "https://urdu.arynews.tv/wp-content/uploads/2025/05/tea-1.jpg",
        "article": "شہر کی سڑکوں پر بنے ڈھابے ہوں یا ہوٹل ۔ شہریوں کا ہجوم دھواں دیتی چائے کی چُسکی لیتا نظر آتا ہے!\nچائے ۔ جو کراچی والوں کے دن کا پہلا ساتھی ہے، اب ان کی صحت کا سب سے بڑا دشمن بن رہی ہے۔ سندھ فوڈ اتھارٹی نے انکشاف کیا ہے کہ شہر بھر کے مختلف ہوٹلوں میں بننے والی چائے میں ناقص دودھ اور مضر صحت اشیا استعمال ہو رہی ہیں۔\nسندھ فوڈ اتھارٹی کی ایک رپورٹ میں یہ دل دہلا دینے والا انکشاف کیا گیا ہے کہ شہر کے مختلف چائے خانوں پر نہ صرف کیمیکل والا دودھ بلکہ چائے پتی میں بھی رنگ ملایا جا رہا ہے، جو انسانی صحت کو کھوکھلا کر رہا ہے۔\nجمع کیے گئے نمونوں کا معائنہ سندھ فوڈ اتھارٹی اور کراچی یونیورسٹی کی مشترکہ لیبارٹری میں کیا گیا، جامعہ کراچی شعبہ فوڈ سائنسز کے ایسوسیٹ پروفیسر ڈاکٹر غفران کہتے ہیں کہ ملاوٹی چائے انسان کو کینسر جیسی بیماری میں مبتلا کر سکتی ہے۔\nشہری کہتے ہیں چائے کے بغیر تو دن ادھورا سا لگتا ہے، اسے چھوڑنا ممکن نہیں۔ ماہرین کے مطابق دن میں 2 سے زیادہ کپ ملاوٹ شدہ چائے پینا خود کو موت کے منہ میں دھکیلنے کے مانند ہے۔",
        "published_date": "Mon, 19 May 2025 06:41:57 UTC",
        "source": "ARY Urdu"
    },
    {
        "guid": "https://urdu.arynews.tv/pakistan-actors-reaction-to-javed-akhtar/",
        "title": "’انتخاب نہ بھی کریں تب بھی جہنم ہی جائیں گے‘ شوبز شخصیات نے جاوید اختر کو آڑے ہاتھوں لے لیا",
        "link": "https://urdu.arynews.tv/pakistan-actors-reaction-to-javed-akhtar/",
        "image_url": "https://urdu.arynews.tv/wp-content/uploads/2025/05/Javed-Akhtar.jpg",
        "article": "بالی ووڈ کے مصنف و نغمہ نگار جاوید اختر کے پاکستان کیخلاف بیان پر پاکستانی شوبز شخصیات نے ان پر تنقید کی ہے۔\nگزشتہ روز ممبئی میں شیو سینا کے رہنما سنجے راوت کی کتاب  کی تقریبِ رونمائی کے موقع پر جاوید اختر نے خطاب کرتے ہوئے اپنے خلاف ہونے والی تنقید اور گالی گلوچ پر بات کی۔\nجاوید اختر کا کہنا ہے کہ انہیں نہ صرف مسلمانوں بلکہ ہندوؤں کی طرف سے بھی شدید تنقید کا سامنا ہے، پاکستان اور بھارت دونوں سائیڈ سے بہت ستائش ملتی ہے، مگر ساتھ ہی دونوں اطراف کے ’انتہاپسندوں‘ کی جانب سے ’گالیوں‘ کا سلسلہ بھی جاری رہتا ہے۔\nجاوید اختر نے کہا کہ مجھے نہ صرف مسلمانوں بلکہ ہندوؤں کی طرف سے بھی شدید تنقید کا سامنا ہے، ایک طرف سے مجھے ’کافر‘ کہہ کر جہنم جانے کی دھمکیاں ملتی ہیں جبکہ دوسری طرف سے مجھے ’جہادی‘ کہہ کر پاکستان جانے کو کہا جاتا ہے۔\nاحسان فراموش جاوید اختر نے اپنے خطاب میں یہ بھی کہا کہ اگر انہیں جہنم اور پاکستان میں سے کسی ایک کا انتخاب کرنا پڑے تو وہ جہنم کو چُننا پسند کریں گے۔\n \n \nA post shared by Galaxy Lollywood (@galaxylollywood)\n\nتاہم ان کے پاکستان کے لیئے اس طرح بیان دینے پر پاکستان کی شوبز شخصیات اور پاکستانی عوام نے ان کی چھترول کردی۔\nپاکستان کے معروف اداکار عمران عباس نے جاوید اختر کے بیان پر ردعمل دیتے ہوئے کہا کہ اگر وہ جہنم کا انتخاب نہ بھی کریں تو بھی وہ وہیں پرواز کرتے ہوئے ملیں گے اور امکان ہے کہ وہ بھی سب سے نچلے درجے میں بیٹھ کر۔\nاداکار نے انسٹا گرام پر لکھا کہ صرف ہم نے انہیں بزنس یا فرسٹ کلاس کا اسٹیٹس دیا لیکن حقیقت میں وہ کسی بھی کلاس کے میرٹ پر پورا نہیں اترتے۔\n \n \nA post shared by Mishi Khan MK (@mishikhanofficial2)\n\nسینیئر اداکارہ مشی خان نے ردعمل میں کہا کہ آپ نے اپنے لیے بہترین جگہ کا انتخاب کیا ہے کیونکہ آپ اسی کے حقدار ہیں، اور ہاں! کبھی بھی پاکستان آنے کی ہمت نہ کیجیے گا، کوئی آپ کو مدعو نہیں کرے گا۔\nاداکار عاصم محمود نے میری دعا ہے آپ کی یہ دلی مراد جلد ہی پوری ہوجائے اور انشااللہ آپ نے جس جگی کا انتخاب کیا ہے آپ ادھر ہی جائیں گے۔\nپاکستان شوبز انڈسٹری کی سینیئر اداکارہ حنا خواجہ بیاب نے جاوید اختر کے بیان پر ردعمل میں کہا کہ جہاں جانا ہو وہاں کی تیاری تو کرنی پڑتی ہے ناں، آپ کے بیان سے یہ ظاہر  ہوتا ہے کہ بھارت میں آپ کی اہمیت صرف پاکستان کے بارے میں برا کہنے سے ہے۔\n\nاس کے علاوہ کئی دیگر پاکستانی فنکاروں اور عوامی حلقوں کی جانب سے بھی جاوید اختر کے بیان پر شدید ردعمل سامنے آرہا ہے۔",
        "published_date": "Mon, 19 May 2025 06:41:58 UTC",
        "source": "ARY Urdu"
    },
    {
        "guid": "https://urdu.arynews.tv/ishaq-dar-says-indian-blame-game-has-exposed/",
        "title": "بھارت کا بلیم گیم بے نقاب ہوچکا ہے ، اسحاق ڈار",
        "link": "https://urdu.arynews.tv/ishaq-dar-says-indian-blame-game-has-exposed/",
        "image_url": "https://urdu.arynews.tv/wp-content/uploads/2024/10/ishaq-dar-2.jpg",
        "article": "اسلام آباد : نائب وزیراعظم اسحاق ڈار کا کہنا ہے کہ بھارت کا بلیم گیم بے نقاب ہوچکا ہے کیونکہ دنیا جانتی ہے بھارت کی طرف سے پاکستان پر الزامات لگائے گئے۔\nتفصیلات کے مطابق نائب وزیراعظم اور وزیر خزانہ اسحاق ڈار نے بیجنگ روانگی سے قبل میڈیا سے گفتگو کرتے ہوئے کہا کہ بھارت کا بلیم گیم بے نقاب ہو چکا ہے، دنیا جانتی ہے بھارت کی طرف سے پاکستان پر الزامات لگائے گئے، جنھیں پاکستان نے غلط ثابت کیا۔\nانہوں نے پڑوسی ملک بھارت کے ساتھ حالیہ کشیدگی کے تناظر میں گزشتہ تین ہفتوں میں پاکستان کی سفارتی کامیابیوں پر روشنی ڈالی۔\nانہوں نے انکشاف کیا کہ پاکستان 60 ممالک کے ساتھ سفارتی رابطے میں ہے۔\nوزیر خارجہ نے بتایا کہ وہ چینی وزیرخارجہ کی دعوت پرچین کا دورہ کررہے ہیں، جنوبی ایشیا کی صورتحال اورخطے میں امن واستحکام پر بات چیت ہوگی۔\nخیال رہے دورہ چین کے دوران پاک چین دو طرفہ تعلقات کا جامع جائزہ لیا جائے گا جبکہ علاقائی و عالمی امور پر بھی تبادلہ خیال کیا جائے گا۔\nاسحاق ڈار کی سربراہی میں وفد کا دورہ پاک چین اعلیٰ سطح روابط کا تسلسل ہے ، اس کے علاوہ پاکستان،چین اور افغانستان کے وزرائے خارجہ بیجنگ میں سہ فریقی ملاقات کریں گے۔",
        "published_date": "Mon, 19 May 2025 06:41:58 UTC",
        "source": "ARY Urdu"
    },
    {
        "guid": "https://urdu.arynews.tv/uae-coast-guard-rescued-16-people-from-drowning/",
        "title": "متحدہ عرب امارات: کوسٹ گارڈ نے 16 افراد کو ڈوبنے سے بچا لیا",
        "link": "https://urdu.arynews.tv/uae-coast-guard-rescued-16-people-from-drowning/",
        "image_url": "https://urdu.arynews.tv/wp-content/uploads/2025/05/UAE-Coast-Guard.jpg",
        "article": "متحدہ عرب امارات میں سرچ اینڈ ریسکیو سینٹر اور کوسٹ گارڈ نے ساحل کے قریب ڈوبنے والی کشتی اور کارگو شپ سے 16 افراد کو ریسکیو کرکے ڈوبنے سے بچالیا۔\nغیر ملکی خبر رساں ادارے کی رپورٹ کے مطابق اماراتی شہری اور غیرملکیوں کو ریسکیو کیا گیا ہے۔ کوسٹ گارڈ نے پہلے واقعہ میں تین ایشیائی شہریوں کو ریسکیو کیا، کارگو شپ ڈوبنے کے قریب تھا۔\nنیشنل گارڈ نے دوسرے واقعے میں پکنک کے لیے آنے والے 13 افراد کو بچایا، جن کی کشتی ڈوبنے والی تھی۔ گزشتہ ہفتے ایک انڈین شہری کو کارگو شپ سے ریسکیو کرکے اسپتال کردیا گیا تھا، جو آگ لگنے سے جھلس گیا تھا۔\nدوسری جانب متحدہ عرب امارات میں ٹریولنگ کمپنیوں کے عہدیداروں کا کہنا تھا کہ مملکت میں آئندہ 2 ماہ کے دوران فضائی ٹکٹوں کی قیمتیں معمول سے 35 فیصد زیادہ رہنے کا امکان ہے۔\nمقامی مارکیٹ میں سفر و سیاحت کی ایجنسیوں کے ذمہ داران کا کہنا ہے کہ 2 ماہ کے دوران سفر کی طلب میں نمایاں اضافہ ہوجائے گا۔ عید الاضحی جبکہ جون کے آخر میں اسکول تعطیلات شروع ہونے پر طلب مزید بڑھ جائے گی۔\nرپورٹس کے مطابق فضائی ٹکٹوں کی قیمتوں میں نمایاں اضافہ دیکھا جارہا ہے۔ کچھ مقامات کی طلب میں معمول سے 35 فیصد اضافہ ہوچکا ہے۔ اگر آپ سفر کا ارادہ رکھتے ہیں تو جلد بکنگ کروالیں۔\nایجنسیوں کے مطابق بیشتر پروازوں میں ابھی سے بکنگ کی شرح ریکارڈ سے زیادہ تک پہنچ چکی ہے۔ ایئرلائنز اضافی پروازیں چلائیں گی۔\nایک ایجنسی کے جنرل منیجر کے مطابق کچھ مقامات جیسے دمشق وغیرہ کے ٹکٹوں کی قیمتوں میں سب سے زیادہ اضافہ ریکارڈ کیا جارہا ہے۔ اس کی بڑی وجہ طلب زیادہ اور پروازوں کا محدود ہونا ہے۔",
        "published_date": "Mon, 19 May 2025 06:41:59 UTC",
        "source": "ARY Urdu"
    },
    {
        "guid": "https://urdu.arynews.tv/pia-privatization-application-pakistan/",
        "title": "پی آئی اے خریدنے کے لیے درخواست کے ساتھ کتنے ہزار ڈالر جمع کرنے ہوں گے؟",
        "link": "https://urdu.arynews.tv/pia-privatization-application-pakistan/",
        "image_url": "https://urdu.arynews.tv/wp-content/uploads/2025/04/piaa.jpg",
        "article": "کراچی: قومی ایئر لائن پی آئی اے کی نجکاری کا عمل جاری ہے، اس سلسلے میں کاروباری گروپوں سے درخواستیں طلب کی گئی ہیں۔\nتفصیلات کے مطابق پاکستان انٹرنیشنل ایئر لائن کی فروخت کا عمل تیزی سے آگے بڑھ رہا ہے، نجکاری کمیشن نے درخواستیں طلب کرنے کے لیے تاریخ کا اعلان بھی کر دیا ہے۔\nنجکاری کمیشن نے کہا ہے کہ پی آئی اے خریدنے میں دل چسپی رکھنے والے کاروباری گروپ 3 جون تک نجکاری کمیشن کو درخواست ارسال کر سکتے ہیں۔\nقومی ایئر لائن کی نجکاری کے لیے درخواست کے ساتھ 5 ہزار امریکی ڈالر یا 14 لاکھ روپے ناقابل واپسی ارسال کرنے ہوں گے، کمیشن نے یہ بھی کہا ہے کہ حکومت پی آئی اے کے 51 فی صد سے 100 فی صد تک شیئرز فروخت کرنے کا ارادہ رکھتی ہے۔\nیاد رہے کہ 12 مئی کو قومی اسمبلی میں اُن اداروں کی فہرست پیش کی گئی تھی جنھیں پرائیویٹائز کیا جا رہا ہے، کابینہ کمیٹی برائے نجکاری نے گزشتہ سال 2 اگست 2024 کو 24 اداروں کی نجکاری کی منظوری دی تھی، جن کی تین مراحل میں نجکاری کی جائے گی۔\nفیز ون میں شامل اداروں کی ایک سال کے اندر، فیز 2 میں شامل اداروں کی ایک سے تین سال جب کہ فیز تھری میں شامل اداروں کی تین سے پانچ سال میں نجکاری کر دی جائے گی۔ نجکاری ڈویژن کے مطابق فیز ون میں پی آئی اے، فرسٹ وویمن بینک، ہاؤس بلڈنگ فنانس کارپوریشن، زرعی ترقیاتی بینک، پاکستان انجینئرنگ کمپنی پیکو، آئیسکو، گیپکو، فیسکو اور سندھ انجینئرنگ لیمٹڈ کی نجکاری کی جائے گی۔\nفیز ٹو میں اسٹیٹ لائف، پاکستان ری انشورنس کمپنی، سنٹرل پاور جنریشن کمپنی، جامشورو پاور، ناردرن پاور جنریشن اور لاکھڑا پاور جنریشن کمپنی، لیسکو، میپکو ہزارہ الیکٹرک، حیدرآباد الیکٹرک، پشاور الیکٹرک اور سکھر الیکٹرک سپلائی کمپنی کی نجکاری کی جائے گی۔ جب کہ فیز تھری میں پوسٹل لائف انشورنس کمپنی کی نجکاری کی جائے گی۔",
        "published_date": "Mon, 19 May 2025 06:42:01 UTC",
        "source": "ARY Urdu"
    },
    {
        "guid": "https://urdu.arynews.tv/saudi-airline-resumes-first-iran-hajj-flights-since-2015/",
        "title": "سعودی عرب کا 10 سال بعد ایران سے حج فلائٹ آپریشن کا آغاز",
        "link": "https://urdu.arynews.tv/saudi-airline-resumes-first-iran-hajj-flights-since-2015/",
        "image_url": "https://urdu.arynews.tv/wp-content/uploads/2025/05/Saudi-airline-hajj-flight.jpg",
        "article": "سعودی عرب اور ایران کے تعلقات میں اہم پیش رفت سامنے آئی ہے، سعودی ایئر لائن نے 10 سال بعد ایران سے حج فلائٹ آپریشن شروع کر دیا۔\nبین الاقوامی خبر رساں ادارے کی رپورٹ کے مطابق سعودی عرب کی فلائی ناس ایئر لائن کا طیارہ گزشتہ رات حاجیوں کو لینے تہران ایئر پورٹ پر لینڈ کرگیا۔\nسعودی سول ایوی ایشن حکام کے مطابق ایران کے لیے سعودی ایئر لائن کی پروازیں 2025ء کے حج آپریشن کے لیے بحال کردی گئی ہیں۔\nسعودی ایئر لائن کے حج آپریشن میں ایرانی شہر مشہد سے بھی حج پروازیں شامل ہیں، سعودی ایئر لائن یکم جولائی تک 37 ہزار ایرانی حاجیوں کو سفری سہولت فراہم کرے گی۔\nواضح رہے کہ 2016ء میں ایران میں سعودی سفارت خانے پر حملے کے بعد سعودی عرب نے ایران سے تعلقات ختم کردیے تھے۔\nدوسری جانب مملکت میں جمہوریہ عراق اور برونائی دارالسلام سے عازمین حج کی آمد کا سلسلہ بھی شروع ہوچکا ہے۔\nعراق سے 192 بسوں کا قافلہ 4 ہزار عازمین کو لے کر عرعر کی نئی سرحدی چوکی پر پہنچا جہاں انکا بھرپور استقبال کیا گیا۔\nرپورٹس کے مطابق عرعر کی نئی تعمیر ہونے والی سرحدی چوکی پر سعودی محکمہ پاسپورٹ اینڈ امیگریشن ’جوازات‘ کے کاونٹز کے علاوہ ضیوف الرحمان کے آرام کرنے کے لیے خصوصی ہالز بھی تعمیر کئے گئے ہیں۔ جس کا مقصد عازمین حج کو بہترین سہولیات کی فراہمی ہے۔\nمحکمہ جوازات کی جانب سے اضافی عملے کو بھی تعینات کیا گیا ہے تاکہ عازمین کو امیگریشن کی کارروائی میں کسی قسم کی تاخیر یا دشواری کا سامنا نہ کرنا پڑے۔",
        "published_date": "Mon, 19 May 2025 06:42:02 UTC",
        "source": "ARY Urdu"
    },
    {
        "guid": "https://urdu.arynews.tv/dgispr-interviews-turkish-anadolu-news-agency/",
        "title": "بھارت اسرائیل ہے اور نہ ہی پاکستان فلسطین، دوبارہ حملہ کیا تو ردعمل وحشیانہ ہوگا: ڈی جی آئی ایس پی آر",
        "link": "https://urdu.arynews.tv/dgispr-interviews-turkish-anadolu-news-agency/",
        "image_url": "https://urdu.arynews.tv/wp-content/uploads/2025/05/DGISPR.jpg",
        "article": "پاک فوج کے ترجمان اور شبہ تعلقات عامہ آئی ایس پی آر کے ڈائریکٹر جنرل لیفٹیننٹ جنرل احمد شریف چوہدری کا کہنا ہے نا تو بھارت اسرائیل ہے اور نا ہی پاکستان فلسطین، ہم امن پسند لوگ ہیں بھارت نے ہمیں اکسایا یا حملہ کیا تو  ہمارا ردعمل تیز اور وحشیانہ ہوگا۔\nتفصیلات کے مطابق معرکہ بنیان مَّرْصُوْص سے متعلق ڈائریکٹر جنرل آئی ایس پی آر احمد شریف چوہدری نے ترکیہ کی انادولو ایجنسی کو حالیہ صورتحال پر انٹرویو دیا ہے۔\nڈی جی آئی ایس پی آر نے کہا کہ ’’پاکستان دنیا میں اس وقت سب سے زیادہ دہشتگردی کا شکار ملک ہے‘‘پاکستان میں جنوری 2024 سے اب تک 3700 سے زیادہ دہشت گردی کے واقعات ہو چکے ہیں۔\nانہوں نے کہا کہ ان 17 ماہ سے بھی کم عرصے میں 3896 افراد جاں بحق ہوئے جن میں سے 1314 شہید ہیں۔2500 سے زیادہ اپنے اعضاء کھو چکے ہیں، ہمارے لاکھوں لوگ جان کی بازی ہار چکے۔\n ڈی جی آئی ایس پی آر احمد شریف کا واضح طور پر کہنا تھا کہ اس ساری دہشت گردی کی سرپرستی اور حوصلہ افزائی بھارت کر رہا ہے، کشمیر ایک بین الاقوامی تسلیم شدہ تنازعہ ہے، بھارت کشمیر کو حل کرنے کی کوشش نہیں کر رہا بلکہ وہ جبر سے اسے اندرونی مسئلہ بنانے کی کوشش کر رہا ہے۔\nڈی جی آئی ایس پی آر نے کہا کہ ہم ایک امن پسند قوم ہیں، اگر بھارت نے ہمیں اکسایا یا حملہ کیا تو ہمارا ردعمل تیز اور وحشیانہ ہوگا۔\nڈی جی آئی ایس پی آر نے کہا حقیقت یہ ہے کہ بھارت امریکا نہیں اور پاکستان افغانستان نہیں ہے، بھارت اسرائیل نہیں ہے اور پاکستان فلسطین نہیں ہے، پاکستان، بھارتی تسلط کے سامنے کبھی نہیں جھکے گا اور بھارت جتنی جلدی یہ بات سمجھ جائے گا یہ علاقائی اور عالمی امن کیلئے اچھا ہوگا،\nڈی جی آئی ایس پی آر نے کہا کشمیر میں یا بھارت میں جو کچھ بھی ہو رہا ہے وہ بھارتی جبر کی وجہ سے اندرونی مسئلہ ہے، بھارت پہلگام واقعہ میں پاکستان کو مورد الزام ٹھہرا کر کوئی بھی ثبوت دینے میں ناکام رہا، نئی دہلی حکومت ان واقعات کو دہشت گردی کے بہانے کے طور پر استعمال کر رہی ہے۔\nپاک فوج کے ترجمان نے کہا کہ جعفر ایکسپریس پر حملہ کرنے والی بی ایل اے نے کھلے عام بھارت سے فوجی مدد کی درخواست کی تھی، نئی دہلی میں کچھ رہنماؤں، سیاست دانوں اور ریٹائرڈ جنرلوں نے بی ایل اے کی حمایت میں بیانات دیے تھے۔\nڈی جی آئی ایس پی آر نے مزید کہا کہ حالیہ کشیدگی میں بھارت کے پانچ جنگی طیارے مار گرائے جن میں سے تین رافیل تھے، پوری دنیا جانتی ہے کہ پاکستان نے بھارتی طیارے مار گرائے لیکن نئی دہلی اسے ماننے کو تیار نہیں ہے۔",
        "published_date": "Mon, 19 May 2025 06:42:04 UTC",
        "source": "ARY Urdu"
    },
    {
        "guid": "https://urdu.arynews.tv/karnataka-girl-dies-falling-from-9th-floor/",
        "title": "طالبہ یونیورسٹی کی نویں منزل سے گر کر ہلاک",
        "link": "https://urdu.arynews.tv/karnataka-girl-dies-falling-from-9th-floor/",
        "image_url": "https://urdu.arynews.tv/wp-content/uploads/2025/05/karnataka-GIRL-DIES-FALLING-FROM-9TH-FLOOR.jpg",
        "article": "بھارت کے پنجاب میں نجی یونیورسٹی کی طالبہ نویں منزل سے گر کر زندگی کی بازی ہار گئی، متوفیہ کی شناخت آکانکشا کے نام سے ہوئی ہے، جو کرناٹک کے منگلورو کے دھرمستھل کے بلیہار کی رہنے والی تھی۔\nبھارتی میڈیا رپورٹس کے مطابق طالبہ نے اس یونیورسٹی سے اپنی تعلیم مکمل کی تھی اور وہ گذشتہ چھ ماہ سے دہلی میں ایرو اسپیس انجینئر کے طور پر کام کر رہی تھی۔ حال ہی میں اسے جاپان میں ملازمت کے لیے منتخب کیا گیا تھا۔\nجاپان جانے سے پہلے وہ اپنی پڑھائی سے متعلق کچھ سرٹیفکیٹ لینے کے لیے اپنی سابقہ یونیورسٹی واپس آئی تھی۔ بدقسمتی سے طالبہ یونیورسٹی کی نویں منزل سے گر کر ہلاک ہوگئی۔\nپولیس کے مطابق انہیں رات دیر اطلاع دی گئی کہ لڑکی ایک پرائیویٹ یونیورسٹی کی 9 ویں منزل سے گر گئی ہے۔ انہوں نے کہا کہ ابتدائی تحقیقات سے یہ بات سامنے آئی ہے کہ لڑکی دہلی میں کام کرتی تھی اور کسی کام سے یہاں آئی تھی۔ ہفتہ کی رات نویں منزل سے گرنے کے بعد جان کی بازی ہار گئی۔\nپولیس کے مطابق یونیورسٹی نے گھر والوں کو واقعہ کی اطلاع دے دی ہے۔ جب وہ آئیں گے تو ان کا بیان ریکارڈ کرکے مزید قانونی کارروائی کا آغاز کیا جائے گا۔\nیہ واضح نہیں ہے کہ طالبہ کی موت کیسے اور کن حالات میں ہوئی۔ پولیس معاملے کی سنجیدگی سے تحقیقات کررہی ہے اور اس معاملے میں مزید تفصیلات اہل خانہ کے بیانات درج کرنے کے بعد ہی مل سکے گی۔\nیاد رہے کہ اس سے قبل کینیڈا میں کچھ دنوں سے لاپتہ بھارتی طالبہ کی لاش ساحل سمندر سے برآمد ہوئی تھی، بھارتی ہائی کمیشن نے بھی لاش ملنے کی تصدیق کردی ہے۔\nبھارت سے تعلق رکھنے والی طالبہ ونشیکا گزشتہ کچھ دنوں سے لاپتہ تھی۔ لڑکی کی لاش ملنے کے بعد مقامی پولیس نے موت کی وجہ جاننے کیلیے تحقیقات کا آغاز کردیا ہے۔",
        "published_date": "Mon, 19 May 2025 06:42:05 UTC",
        "source": "ARY Urdu"
    },
    {
        "guid": "https://urdu.arynews.tv/ccd-and-interpol-operation-in-uae-3-arrested/",
        "title": "سنگین جرائم میں مطلوب 3 اشتہاری یو اے ای سے گرفتار",
        "link": "https://urdu.arynews.tv/ccd-and-interpol-operation-in-uae-3-arrested/",
        "image_url": "https://urdu.arynews.tv/wp-content/uploads/2025/01/Two-brothers-arrested.jpg",
        "article": "سی سی ڈی اور انٹرپول نے یو اے ای میں مشترکہ کارروائی کرتے ہوئے قتل کیس میں مطلوب 3 خطرناک اشتہاری ملزم کو گرفتار کرلیا۔\nتفصیلات کے مطابق کرائم کنٹرول ڈپارٹمنٹ (سی سی ڈی) اور انٹر پول نے متحدہ عرب امارات میں کامیاب کارروائی کرتے ہوئے قتل کے مقدمات میں مطلوب 3 انتہائی خطرناک اشتہاری ملزمان کو گرفتار کرلیا۔\nسی سی ڈی ترجمان کا کہنا ہے کہ ملزمان گوجرانوالہ اور ٹوبہ ٹیک سنگھ پولیس کومطلوب تھے، گرفتار ملزمان میں آفتاب افضل، ارمان گورائیہ اور محمد امین شامل ہیں۔\n ترجمان کا کہنا تھا کہ سی سی ڈی نے انٹر پول سے اشتہاری ملزمان کے ریڈ نوٹس جاری کراوئے، متحدہ عرب امارات پولیس کے ساتھ کلوز کوآرڈینیشن سے ملزمان کی گرفتاری عمل میں لائی گئی ہے۔",
        "published_date": "Mon, 19 May 2025 06:42:05 UTC",
        "source": "ARY Urdu"
    },
    {
        "guid": "220d94cc1499739eb8b6b7aab196899a",
        "title": "سعودی اجازت نامے کے بغیر حج ناجائز اور گناہ ہے: مفتی اعظم مصر",
        "link": "https://www.express.pk/story/2762075/saudi-permission-ke-baghair-hajj-najayez-or-gunah-hay-mufti-egypt-2762075/",
        "image_url": "https://img.express.pk/logo/expresslogo.webp",
        "article": "قاہرہ: مصر کے مفتی اعظم ڈاکٹر نظیر محمد عیاد نے فتویٰ دیا ہے کہ سعودی حکومت کے سرکاری اجازت نامے کے بغیر حج ادا کرنا شرعی طور پر ناجائز اور گناہ کے زمرے میں آتا ہے۔\nعرب میڈیا سے گفتگو کرتے ہوئے مفتی اعظم مصر نے کہا کہ جب حکومت کی جانب سے اجازت نامہ عوامی مفاد میں لازمی قرار دیا جائے، تو اس کی خلاف ورزی نہ صرف قانون شکنی بلکہ شرعی گناہ بھی ہے۔ ان کے مطابق جو شخص اجازت نامے کے بغیر حج پر جاتا ہے، وہ گناہ گار ہوگا۔\nانہوں نے وضاحت کی کہ موجودہ حالات میں اجازت نامہ حج کی استطاعت کا حصہ بن چکا ہے، اس لیے جسے اجازت نہ ملے اس پر حج فرض نہیں ہوتا۔ \nانہوں نے مزید کہا کہ بغیر اجازت حج کرنے والے افراد نہ صرف حج انتظامات کو متاثر کرتے ہیں بلکہ سعودی عرب جیسے میزبان ملک کو بھی نقصان پہنچاتے ہیں۔\nمفتی اعظم نے زور دیا کہ ایسی روش نہ صرف اسلامی تعلیمات کے خلاف ہے بلکہ اپنے ملک کی ساکھ کو بھی متاثر کرتی ہے۔",
        "published_date": "Mon, 19 May 2025 06:42:07 UTC",
        "source": "Express Urdu"
    },
    {
        "guid": "be8d33dfa38bbb4138eaf8d0c75e13b8",
        "title": "علی امین کی عمران خان سے ملاقات نہ کروانے پر توہین عدالت، جیل حکام سے جواب طلب",
        "link": "https://www.express.pk/story/2762074/ali-amin-ki-imran-khan-se-mulaqat-na-krwane-pr-toheen-adalat-jail-hukam-se-jawab-talab-2762074/",
        "image_url": "https://img.express.pk/logo/expresslogo.webp",
        "article": "عدالتی حکم کے باوجود وزیراعلیٰ خیبر پختونخوا علی امین کی عمران خان سے ملاقات نہ کروانے پر توہین عدالت کیس میں اسلام آباد ہائی کورٹ نے جیل حکام سے جواب طلب کر لیا۔\nجسٹس ارباب محمد طاہر نے علی امین گنڈا پور کی درخواست پر سماعت کی۔ وکیل درخواست گزار راجہ ظہور الحسن ایڈووکیٹ عدالت میں پیش ہوئے۔\nعدالت نے ریمارکس دیے کہ ابھی ہم صرف جیل حکام سے جواب مانگ لیتے ہیں۔\nعلی امین گنڈاپور کے وکیل راجا ظہور الحسن نے موقف اپنایا کہ اس عدالت کے حکم کے باوجود ہماری ملاقات نہیں کروائی گئی، اس عدالت کے ستمبر اور اکتوبر 2024 کے آرڈر کی خلاف ورزی ہوئی ہے۔\nجسٹس ارباب محمد طاہر نے استفسار کیا کہ کیا آرڈر تھا ہمارا جس کی خلاف ورزی ہوئی ہے؟ وکیل راجا ظہور الحسن نے کہا کہ عدالت نے کوآرڈینیٹر کے ذریعے ملاقات کا کہا تھا۔\nجسٹس ارباب محمد طاہر نے ریمارکس دیے کہ آپ ستمبر اور اکتوبر 2024 کی بات کر رہے ہیں اب 2025 ہے، آپ چاہتے ہیں ہم کوآرڈینیٹر کے خلاف کارروائی کریں اسے پکڑیں۔\nجسٹس ارباب نے اظہار برہم کرتے ہوئے ریمارکس دیے کہ ہم ریکارڈ منگوا لیں گے اگر کچھ غلط بیانی ثابت ہوئی تو آپ کو جرمانہ عائد کریں گے، ہم نے کوآرڈینیٹر کے ذریعے ملاقات کا کہا تھا کیا ملاقات نہیں ہوئی اسکے بعد؟\nوکیل راجا ظہور الحسن نے بتایا کہ گزشتہ ہفتے ہم اڈیالہ جیل گئے لیکن ملاقات نہیں ہوئی۔\nعدالت نے جیل حکام سے جواب طلب کرتے ہوئے سماعت ملتوی کر دی، کیس کی آئندہ سماعت کی تاریخ بعد میں جاری ہوگی۔",
        "published_date": "Mon, 19 May 2025 06:42:07 UTC",
        "source": "Express Urdu"
    },
    {
        "guid": "40d7ae2cae787407527b30506c45ec65",
        "title": "آج کا دن کیسا رہے گا؟",
        "link": "https://www.express.pk/story/2762073/horoscope-how-will-your-day-be-under-the-stars-monday-may-19-2762073/",
        "image_url": "https://img.express.pk/logo/expresslogo.webp",
        "article": "حمل:\n21 مارچ تا 21 اپریل\nمثبت: اپنی ان چیزوں کی قدر کریں جو آپ کےلیے مقدس ہیں، انہیں ہر قسم کی مداخلت سے شدید طور پر محفوظ رکھیں، یہاں تک کہ اگر وہ نیک نیتی سے بھی ہو۔ اس کے علاوہ یہ بھی انتہائی اہم ہے کہ آپ ان چیزوں کے لیے بھی کھلے رہیں جو مختلف ہیں یا غیر مانوس محسوس ہوتی ہیں۔ آپ کی کامیابی جستجو اور چیزوں کے غیر معمولی نقطہ نظر کے دوسری طرف واقع ہے۔ آپ کے اندر موجود زخموں کو شفا دینے کی خواہش ہے، لیکن آپ کو پہلے انہیں داغ کے طور پر دیکھنا بند کر دینا چاہیے، اس کے بجائے انہیں ان تجربات کے طور پر دکھانا چاہیے جنہوں نے آپ کی روح کو تقویت بخشی ہے۔ آپ اپنی تقدیر کے مالک ہیں، اور آپ اپنے لیے جو سمت منتخب کرتے ہیں، وہ منفرد طور پر آپ کی پسند اور فیصلہ ہے۔\nمنفی: بے صبری اور جلدی بازی کا شکار ہوسکتے ہیں۔\nاہم خیال: اپنے آپ کو ویسا ہی قبول کریں جیسا کہ آپ واقعی ہیں۔\n \n\n \nثور:\n22 اپریل تا 20 مئی\nمثبت: ہر سمندری گھوڑے کے سر کے اوپر ایک منفرد تاج ہوتا ہے، جیسے تاج، اور انسانی انگلیوں کی طرح، کوئی بھی دو ایک جیسے نہیں ہوتے۔ یہی بات آپ پر بھی لاگو ہوتی ہے۔ آپ یہاں زندگی کا مزا آہستہ آہستہ لینے کےلیے ہیں۔ آپ یہاں زمین کی لہروں کی تقلید کرنے کےلیے ہیں اور اس پاگل دوڑ میں، کیا آپ بھول گئے ہیں کہ ہونا کیسا ہے؟ ہم میں سے ہر ایک یہاں ایک مخصوص تعدد اور ارتعاش کو برقرار رکھنے کےلیے ہے۔ اس منظرنامے کےلیے منفرد جسے ہماری روحوں نے منتخب کیا ہے۔ اور آپ، زندگی میں کہیں بھی ہو، ایک مستحکم رفتار، ایک وسیع زندگی اور وفادار رشتوں کو اپنانے کا انتخاب کیا ہے۔ اپنے آپ سے پوچھیں، پھر آپ کا کیا گم ہوگیا ہے؟ ایسا کیا ہے جسے حاصل کرنے کی آپ سخت کوشش کررہے ہیں جو آپ کا خواب بھی نہیں ہے؟\nمنفی: زبردستی تبدیلی لانے کی کوشش کرسکتے ہیں جس سے مزاحمت کا سامنا کرنا پڑ سکتا ہے۔\nاہم خیال: آپ اپنی زندگی اور زندگی کا چکر آپ خود ہیں۔\n \n\n \nجوزا:\n21 مئی تا 21 جون\nمثبت: جب آپ محبت کو اپنے اندر سے گزرنے دیتے ہیں، تو آپ اپنے اندر تخلیقی قوتوں کےلیے جگہ رکھتے ہیں جو آپ کو اور آپ کے خوابوں کو دنیا کے کانٹوں سے بچاتے ہیں۔ جب آپ اپنی روشنی کو اس چیز پر توجہ مرکوز کرنے پر توجہ دیتے ہیں جو آپ کو ایک ساتھ جوڑتی ہے، بجائے اس کے کہ جو ٹوٹا ہوا محسوس ہوتا ہے، آپ شعوری طور پر ایک نئی کہانی بننے کا انتخاب کرتے ہیں۔ یہ نیا باب اپنے آپ، اپنی محبت، اپنی کمزوریوں اور صلاحیتوں کے بارے میں گہرے شعور میں ڈوبنے اور ایک مبصر کا نقطہ نظر اختیار کرنے کے بارے میں ہے۔ اپنی زندگی، پیارے رشتوں کو دیکھنا اور آپ جنت کے باغ میں کھلتے ہیں۔\nمنفی: بہت زیادہ بے چین ہونے کی وجہ سے فیصلے کرنے میں دشواری کا سامنا کر سکتے ہیں۔\nاہم خیال: زندگی کے لیے اپنے فطری جوش و خروش کے ساتھ دوبارہ رابطہ کریں، یہاں تک کہ جب بھیڑوں کو اور بھی ہوا کی ضرورت ہو۔\n \n\nسرطان:\nمثبت: یہ داخلی سکون جو آپ نے پایا ہے وہ آپ کے چمکدار تاج کا سب سے قیمتی ٹکڑا ہے جو آپ پہنتے ہیں۔ اسے اپنی ترجیح کے طور پر رکھنے پر قائم رہیں کیونکہ یہ آپ کو اپنی تمام توانائی کو اس میں ڈالنے کی اجازت دے گا جو آپ کرتے ہیں. آپ خود، آپ کے رشتے، آپ کا کام، مقصد اور یہاں تک کہ آپ کی جگہ۔ جب آپ کائنات کو اپنے لیے تراشنا دے سکتے ہیں تو کیوں زبردستی راستہ تلاش کریں؟ کیوں کسی ایسی چیز کو بنانے کی کوشش کریں جسے پالا جاسکتا ہے؟ آپ یہاں بے ترتیب روبوٹک دنیا میں فٹ ہونے کےلیے نہیں ہیں۔ آپ یہاں اسے زیادہ انسانی بنانے کےلیے ہیں۔ ایک ایسا جہاں آپ کی حساسیتوں کو آپ کی طاقتوں کے طور پر دیکھا جاتا ہے، آپ کی مہربانی آپ کا دفاع ہے، اور آپ کا بے پناہ پیار وہ ڈھال ہے جو صرف اچھے اثرات کو فلٹر کرتا ہے تاکہ آپ کی زندگی بھر جائے۔\nمنفی: ماضی کے غموں میں الجھے رہ سکتے ہیں۔\nاہم خیال: اپنے دل کو دیکھنے کے لیے خود کو وقف کریں، اور اپنی حقیقت کو تبدیل ہوتے دیکھیں۔\n \n\nاسد:\n24 جولائی تا 23 اگست\nمثبت: اپنے راستے سے مت پھرو، یا جو آپ سچ سمجھتے ہیں۔ کوئی فرق نہیں پڑتا کہ کیا ظاہر ہوتا ہے یا منطق کیا حکم دیتی ہے، اس پر اعتماد کریں جو آپ کا دل آپ کو بتا رہا ہے۔ اس قصور اور شرم کو دور کریں جو آپ اپنے دل کے چیمبرز میں گہرائی سے بھرا ہوا ہے۔ یہ آپ کا نہیں ہے بلکہ آپ پر پھینک دیا گیا ہے، کیونکہ آپ خالص روشنی ہیں۔ اور روشنی میں، اندھیرا غائب ہوجاتا ہے۔ آپ کو صرف اس آگ کو بڑھانا ہے، اپنی اصل کو یاد کرنا ہے، اور ایک مشن پر ایک دمدار ستارے کی طرح آگے بڑھنا ہے۔ صرف اس بار، آپ کا مشن دوسروں کے لیے نہیں ہے، بلکہ اپنے آپ کو اختتام تک پہنچانا ہے۔ اپنے آپ کو یاد دلانے کے لیے کہ آپ قابل، قابل محبت اور مکمل ہیں, کہ آپ بھی شاندار چیزیں تخلیق کرسکتے ہیں, کہ آپ اس سے کہیں زیادہ ہیں جو دوسرے آپ کو بتاتے ہیں کہ آپ ہوسکتے ہیں۔\nمنفی: انا کی وجہ سے دوسروں کی مدد قبول کرنے میں مشکل پیش آ سکتی ہے۔\nاہم خیال: اپنی حوصلہ افزائی خود کریں۔\n\nسنبلہ:\n24 اگست تا 23 ستمبر\nمثبت: آپ اپنے نرم پن کے دور میں قدم رکھ رہے ہیں، جہاں آپ کے پاس صرف ہلچل مچانے اور پیسنے کی کوئی خواہش نہیں ہے، اس کے بجائے آپ آسانی اور بہاؤ کے ساتھ تخلیق کرتے ہیں۔ آپ کے آس پاس کیا ہے اس سے کوئی فرق نہیں پڑتا، آپ پھلنا پھولنا جاری رکھتے ہیں۔ اور یہ ایسی چیز نہیں ہے جسے مجبور کیا جاسکتا ہے، یہ ایک اندرونی کام ہے جو باہر کی طرف نتائج ظاہر کرتا ہے۔ اپنی توانائی جمع کریں، اپنے اعمال کو اپنی اندرونی لہروں اور تعدد سے مطابقت دیں۔ اپنے آپ سے اسی طرح محبت کریں جس طرح آپ سے محبت کیا جانا چاہتے ہیں، اپنے آپ کا احترام کریں جس طرح آپ کا احترام کیا جانا چاہتے ہیں لیکن یہ بھی یاد رکھیں کہ محبت کے قلعے کے بجائے کانٹوں کی دیواروں کی تعمیر میں دھوکا نہ کھائیں۔ زندگی کے اس نازک انداز میں قدم رکھیں جہاں پرورش اتنی ہی اہم ہے جتنی کارروائی، دیکھ بھال کرنا اتنا ہی اہم ہے جتنا کہ دیکھ بھال کرنا، اور محبت اور معافی سے بھرپور دل اتنا ہی اہم ہے جتنا کہ یہ نیک ہے۔\nمنفی: بہت زیادہ تنقیدی رویہ رکھتے ہیں اور خود کو اور دوسروں کو بہت زیادہ دباؤ میں ڈالتے ہیں۔\nاہم خیال: یاد رکھیں، آخرکار یہ سب محبت تک محدود ہو جاتا ہے۔\n \n\nمیزان:\n24 ستمبر تا 23 اکتوبر\nمثبت: آپ کے ماضی کے ایسے ورژن موجود ہیں جنہیں آپ ابھی نہیں پہچانتے، اسی طرح مستقبل میں آپ کے ایسے ورژن ہیں جن سے آپ ابھی تک نہیں ملے ہیں۔ اور اس سب کے درمیان، آپ کو یہ یاد رکھنا چاہیے کہ آپ اپنے دل اور روح میں ان تمام ورژنز اور ٹائم لائنز کو سمیٹے ہوئے ہیں۔ لہٰذا گہری سانس لیں اور اپنی زندگی کے اس حصے میں جھانکیں جسے آپ بدلنا چاہتے ہیں تاکہ اسے محبت بھیج سکیں۔ اور آہستہ سے مستقبل میں دیکھیں اور اپنے آپ سے حکمت طلب کریں تاکہ اس وقت سے خوبصورتی سے آگے بڑھ سکیں۔ آپ کا ارتعاش بڑھ رہا ہے، اور اگرچہ آپ کو لگتا ہے کہ آپ تیزی سے بہہ رہے ہیں، لیکن آپ ایک آنکھ میں بجلی کی بولٹ بھی ضم کر رہے ہیں۔\nمنفی: فیصلے کرنے میں دشواری کا سامنا کرسکتے ہیں اور غیر ضروری طور پر تاخیر کر سکتے ہیں۔\nاہم خیال: اپنے دل سے کائنات تک، زندگی جادوئی ہے۔\n \n\nعقرب:\n24 اکتوبر تا 22 نومبر\nمثبت: آپ نے دوڑ جیت لی ہے، آپ نے اپنے مقصد کی حمایت کی ہے، آپ نے اس وقت تک اپنی شفا کو ضم کرلیا ہے۔ اب کیا؟ آپ کا دل ایسا محسوس کرتا ہے جیسے اس کے دروازے پہلے کی طرح روشنی اور محبت کےلیے کھلے ہوئے ہیں۔ آپ کی کہانی اور مقاصد بڑے پیمانے پر ری سیٹ ہورہے ہیں۔ چاہے روایتی طور پر روحانی ہو یا نہیں، آپ بھی اپنے روحانی طریقوں میں توسیع کر رہے ہیں۔ سست ہونے کی ضرورت ہے، اندر کھینچیں، اپنے کپ کو بھریں، اپنی حدود کا دعویٰ کریں، اپنے پالتو جانوروں کے ساتھ بیٹھیں، اپنے پودوں کی دیکھ بھال کریں، موجود رہ کر دنیاوی چیزوں میں مصروف رہیں، یہ سب سے زیادہ روحانی طریقے ہیں اعلیٰ مقامات سے جڑے رہنے کےلیے، اور آپ اس کے ساتھ ٹریک پر ہیں۔ آپ میں سے کچھ نے اپنے ہم منصب تلاش کر لیے ہیں، اور کچھ اپنے اندر کھوئے ہوئے حصے تلاش کر رہے ہیں۔ کسی بھی طرح سے، پہیلی خود کو ٹھیک کرتی ہوئی نظر آتی ہے۔ آپ کو برکت دی گئی ہے۔\nمنفی: جذباتی طور پر بہت زیادہ شدت پسند ہوسکتے ہیں جو انہیں نقصان پہنچا سکتا ہے۔\nاہم خیال: کائنات سے آپ کے ذاتی ہاٹ لائن کے دروازے، آپ کی بصیرت، کھلے ہیں۔ اب ان تک رسائی حاصل کریں۔\n \n\nقوس:\n23 نومبر تا 22 دسمبر\nمثبت: آپ کو کم از کم اس زندگی میں محدود نہیں کیا جا سکتا، اور اس لیے آپ یہاں ایک قوس کے طور پر ہیں۔ زمین کے ساتھ اتحاد قائم کریں، اس کی دھڑکن کو سنیں، اس کی گہری حکمت میں ڈوب جائیں جو آپ کو ان پابندیوں سے آزاد ہونے میں مدد کرتی ہے جو آپ کو روک سکتی ہیں۔ آپ یہاں کائنات کے رحم میں ہیں، اپنے جسمانی اور روحانی تحائف کو بڑھا رہے ہیں اور انہیں ترقی دے رہے ہیں۔ آپ کی روح صنف یا حیاتیات سے محدود نہیں ہے۔ ان محدود تعریفوں اور سمجھ کے ساتھ آنے والے روایتی پابندیوں کو اکیلے چھوڑ دیں۔ آپ یہاں اپنی زندگی کو اپنے حقیقی کثیر جہتی عنصر میں تجربہ کرنے کے لیے ہیں، چاہے وہ سفر کے ذریعے ہو، تخلیقی سرگرمیوں کے ذریعے ہو، کیریئر تبدیل کرنے کے ذریعے ہو، یا یہاں تک کہ آپ کی صنف کے ذریعے۔ راستہ مختلف ہوسکتا ہے، آزادی کا مقصد برقرار رہتا ہے۔\nمنفی: بہت زیادہ بے پرواہی کا شکار ہو سکتے ہیں۔\nاہم خیال: کائنات سے ٹیلی پیتھک پیغامات وصول کریں۔\n \n\nجدی:\n23 دسمبر تا 20 جنوری\nمثبت: خواب میں جاگنے سے توسیع تک، آپ کا سفر شاندار رہا ہے۔ جس طرح آپ محبت کرتے ہیں، جس طرح آپ زندگی کو سمجھتے ہیں، جس طرح آپ اس کے موڑ اور کناروں سے گزرتے ہیں، آپ کے بارے میں ہر چیز بدل گئی ہے، اور سب کچھ بہتر کےلیے۔ آپ کی محبت کو اب ہر لمحے کھلائے جانے کی ضرورت نہیں ہے۔ آپ کی محبت اب توجہ اور زیادہ وابستگی کی خواہشمند نہیں ہے۔ آپ کی محبت گہری پرجوش اور شدید ہے، لیکن صحت مند حدود کے ساتھ۔ آپ کی محبت اب تلاش نہیں کرتی۔ آپ اپنی محبت خود دیتے اور وصول کرتے ہیں۔ آپ کی محبت بے قید ہے، یہاں تک کہ اپنے آپ کے لیے بھی۔\nمنفی: بہت زیادہ سخت گیر اور خود کو دوسروں سے الگ تھلگ محسوس کر سکتے ہیں۔\nاہم خیال: آپ دوبارہ اپنے آپ کے ساتھ ایک ہو رہے ہیں۔\n \n\nدلو:\n21 جنوری تا 19 فروری\nمثبت: آپ ایک پیش گوئی کرنے والے ہیں جو اپنے اعمال، ارتقا اور یہاں تک کہ کوتاہیوں کی ذمے داری لینا پسند کرتے ہیں۔ تاہم، کبھی کبھی شفا اور اصلاح سے بہت زیادہ وابستہ ہونے سے آپ کو جمود محسوس ہوسکتا ہے اور ہمیشہ پیچھا کرنے اور کافی تیار نہیں ہونے کا احساس میں ایک بے معنی لوپ میں پڑ سکتا ہے۔ اب آپ کےلیے یہ وقت ہے کہ آپ وہ عہد کریں، تبدیلی کو قبول کریں اور شاید اپنے آپ کو زندگی اور ان تمام چیزوں کےلیے ایک منصفانہ موقع دیں جن کا آپ خواب دیکھتے ہیں۔ یہ آپ کے لیے ققنس کی طرح اٹھنے کا وقت ہے، یہ آپ کے لیے سب سے شاندار موتی میں تبدیل ہونے کا وقت ہے، جو نایاب اور منفرد ہے، لیکن اس کی اہمیت جانتا ہے۔ یہ آپ کےلیے اپنے سفر کے اس آخری حصے سے گزرنے کا وقت ہے، یہ جان کر کہ آپ بے ضرر ابھریں گے۔ یہ آپ کے لیے ان زرخیز زمینوں میں اپنے آپ کو پھلتے پھولتے دیکھنے کا وقت ہے۔\nمنفی: دوسروں کی رائے کو بہت زیادہ اہمیت دیتے ہیں۔\nاہم خیال: اپنی قدر دیکھنے کے لیے اپنا دل کھولیں۔\n \n\nحوت:\n20 فروری تا 20 مارچ\nمثبت: روح غالب آتی ہے جہاں جسمانی دنیا کم ہوتی نظر آتی ہے۔ چاہے آپ کسی کے ساتھ تعلقات میں ہوں یا اپنے آپ کے ساتھ، یا صرف شعور کے اپنے دائرے کو دریافت کر رہے ہوں، کائنات یہاں آپ کو یاد دلانے کے لیے ہے کہ اپنے آپ اور اپنے ایمان کو اعلیٰ مقامات میں شامل کرنا جاری رکھیں جو یقینی بناتے ہیں کہ آپ کی زندگی میں ہر چیز بہترین ممکنہ نتیجے میں کام کرتی ہے۔ آپ کی ستارہ ٹیم آپ کو محبت کی لہریں بھیجتی ہے، آپ کے بزرگوں نے آپ کو برکتیں بھیجی ہیں، اور چاہتے ہیں کہ آپ یاد رکھیں کہ آپ ان کی نسل میں پیدا ہوئے ایک بدمعاش ہیں کیونکہ آپ چیزوں کو ہلا دینے کے لیے بنے تھے۔ اس رشتے کےلیے اپنی تیاری کو قبول کریں، زندگی کے اس مرحلے کو یا یہاں تک کہ اس نئی دریافت شدہ دلچسپی کو بھی قبول کریں جو آپ کو زندگی کا ذائقہ دوبارہ نئی چیزوں اور تجسس کے ساتھ چکھنے کے لیے حوصلہ افزائی کرتی ہے۔\nمنفی: بہت زیادہ حساس ہونے کی وجہ سے دباؤ میں آسانی سے آ جاتے ہیں۔\nاہم خیال: کوئی فرق نہیں پڑتا کہ یہ کتنا بڑا لگتا ہے، یہ پہاڑ جلد ہی دور دراز علاقے میں چھوڑ دیے جائیں گے۔\n \n\n(نوٹ: یہ عام پیش گوئیاں ہیں اور ہر ایک پر لاگو نہیں ہوسکتی ہیں۔)",
        "published_date": "Mon, 19 May 2025 06:42:07 UTC",
        "source": "Express Urdu"
    },
    {
        "guid": "463cb7448c35cd048ae629f5efcf6a45",
        "title": "بابراعظم نے پی ایس ایل میں تاریخ رقم کردی",
        "link": "https://www.express.pk/story/2762072/babar-azam-achieved-milestone-in-psl-2762072/",
        "image_url": "https://img.express.pk/logo/expresslogo.webp",
        "article": "پاکستان کے سابق کپتان بابراعظم نے نئی تاریخ رقم کردی، وہ پی ایس ایل میچز کی سنچری مکمل کرنے والے پہلے پلیئر بن گئے۔\n بابراعظم نے گزشتہ روز لاہور قلندرز کے خلاف اپنے پی ایس ایل کیریئر کا 100 واں میچ کھیلا، اس موقع پر انہیں پشاور زلمی کی جانب سے خصوصی جرسی بھی دی گئی جس پر 100 کا ہندسہ درج تھا۔\nبابراعظم نے ملکی لیگ میں اپنے سفر کا آغاز کراچی کنگز کی جانب سے کیا تھا تاہم بعد میں انھوں نے پشاور زلمی کو جوائن کیا۔ \nرواں ایڈیشن کے آغاز میں ان کا بیٹ خاموش رہا تاہم بعد میں انہوں نے کچھ رنز اسکور کرکے بیٹ پر جمی گرد کو جھاڑنے کی کوشش کی ہے۔",
        "published_date": "Mon, 19 May 2025 06:42:07 UTC",
        "source": "Express Urdu"
    },
    {
        "guid": "2e9bf822e59716567e15fd7215099fe7",
        "title": "پنجاب میں شدید گرمی سے شہری بے حال؛ محکمہ موسمیات نے اچھی خبر سنادی",
        "link": "https://www.express.pk/story/2762071/punjab-me-shadeed-garmi-se-shehri-be-haal-mehkama-e-mausamyat-ne-achi-khabar-suna-di-2762071/",
        "image_url": "https://img.express.pk/logo/expresslogo.webp",
        "article": "پنجاب میں شدید گرمی سے شہریوں کا برا حال ہے، اسی دوران محکمہ موسمیات کی جانب سے اچھی خبر سنائی گئی ہے۔\nمحکمہ موسمیات کے مطابق لاہور سمیت پورا صوبہ اس وقت شدید گرمی کے نرغے میں ہے اور سورج گزشتہ ہفتے سے آگ  کے گولے برسا رہا ہے، جس سے سڑکیں تندور کے مانند گرم اور پوری صورت حال سے شہری پریشان ہیں۔\nدریں اثنا موسمیاتی ماہرین نے گرمی کے ستائے شہریوں کے لیے خوش خبری سنائی ہے۔ محکمہ موسمیات کی جانب سے بتایا گیا ہے کہ بادل برسانے والا سسٹم پنجاب میں موجود ہے، جس کے تحت آج  لاہور میں گرد آلود ہواؤں کے ساتھ بارش کا بھی امکان ہے۔\nممکنہ بارش کے بعد گرمی کی شدت میں قدرے کمی متوقع ہے۔\nلاہور میں درجہ حرارت کم از کم28 ڈگری سینٹی گریڈ ریکارڈ کیا گیا اورزیادہ سےزیادہ پارہ42 ڈگری تک جانے کے امکان ہے۔ محکمہ موسمیات کے مطابق کل سے دوبارہ خشک اور گرم موسم کا سلسلہ شروع ہوجائے گا۔",
        "published_date": "Mon, 19 May 2025 06:42:08 UTC",
        "source": "Express Urdu"
    },
    {
        "guid": "04ce50369fcf1af467038c7660866edd",
        "title": "سعودی ایئرلائن نے 10 سال بعد ایران سے پروازیں بحال کر دیں",
        "link": "https://www.express.pk/story/2762070/saudiairlines-ne-10-years-later-iran-se-flights-restore-kardin-2762070/",
        "image_url": "https://img.express.pk/logo/expresslogo.webp",
        "article": "ریاض/تہران: سعودی عرب کی ایئرلائن فلائی ناس نے 10 سال کے وقفے کے بعد ایران سے باقاعدہ فلائٹ آپریشن کا آغاز کر دیا ہے۔ \nاس پیشرفت کو سعودی عرب اور ایران کے تعلقات میں اہم سنگ میل قرار دیا جا رہا ہے۔\nتفصیلات کے مطابق فلائی ناس کا پہلا طیارہ گزشتہ رات تہران ایئرپورٹ پہنچا، جہاں سے حاجیوں کو لے کر سعودی عرب روانہ کیا گیا۔ \nسعودی سول ایوی ایشن کے مطابق ایران کے لیے فلائٹس 2025 کے حج آپریشن کے سلسلے میں بحال کی گئی ہیں۔ ان پروازوں میں ایرانی شہر مشہد سے بھی حاجیوں کو لے جانے کا انتظام کیا گیا ہے۔\nسعودی حکام کا کہنا ہے کہ فلائی ناس یکم جولائی تک تقریباً 37 ہزار ایرانی حاجیوں کو سفری سہولیات فراہم کرے گی۔\nیاد رہے کہ ایران اور سعودی عرب کے تعلقات مارچ 2023 میں چین کی ثالثی سے بحال ہوئے تھے۔ دونوں ممالک کے درمیان کشیدگی اس وقت پیدا ہوئی تھی جب 2016 میں ایران میں سعودی سفارتخانے پر حملہ ہوا تھا، جس کے بعد سعودی عرب نے ایران سے سفارتی تعلقات منقطع کر دیے تھے۔",
        "published_date": "Mon, 19 May 2025 06:42:08 UTC",
        "source": "Express Urdu"
    },
    {
        "guid": "3ecbb959160acb03724f376a4564094f",
        "title": "ایئر چیف مارشل کی اسکواڈرن لیڈر عثمان یوسف شہید کے گھر آمد، اہلخانہ سے اظہار تعزیت",
        "link": "https://www.express.pk/story/2762069/air-chief-marshal-ki-squadron-leader-usman-yousuf-shaheed-ke-ghar-amad-2762069/",
        "image_url": "https://img.express.pk/logo/expresslogo.webp",
        "article": "چیف آف دی ایئر اسٹاف، ایئر چیف مارشل ظہیر احمد بابر سدھو اسکواڈرن لیڈر عثمان یوسف شہید کے گھر راولپنڈی پہنچے جہاں انہوں نے فاتحہ خوانی کی اور شہید کے اہل خانہ سے اظہارِ تعزیت کیا۔\nآئی ایس پی آر کے مطابق ایئر چیف نے شہید افسر کو زبردست خراجِ عقیدت پیش کیا جنہوں نے حالیہ دشمن حملے کے دوران پاکستان ایئر فورس کے ایک آپریشنل ایئر بیس پر جان کا نذرانہ دے کر جامِ شہادت نوش کیا۔\nایئر چیف کا کہنا تھا کہ ہمارے شہداء کی قربانیاں ہمیشہ قوم کے دلوں میں زندہ رہیں گی اور ان کا احترام پوری عقیدت و عزت سے کیا جائے گا۔\nانہوں نے شہید کی درجات کی بلندی کے لیے دعا بھی کی اور اہلِ خانہ کے لیے صبرِ جمیل کی دعا کی۔\nایئر چیف مارشل ظہیر احمد بابر سدھو نے کمبائنڈ ملٹری اسپتال (سی ایم ایچ) راولپنڈی کا دورہ کیا، جہاں انہوں نے پاکستان ایئر فورس، پاکستان آرمی اور ان شہریوں کی عیادت کی۔\nایئر چیف نے زخمی اہلکاروں سے فرداً فرداً ملاقات کی، ان کے حوصلے اور جرات کو سراہا۔ ایئر چیف نے ان کے علاج کے بارے میں مکمل طبی بریفنگ بھی حاصل کی۔\nانہوں نے اسپتال انتظامیہ کو ہدایت دی کہ زخمیوں کو بہترین طبی سہولیات اور مکمل انتظامی معاونت فراہم کی جائے۔\nایئر چیف کا کہنا تھا کہ پاکستان ایئر فورس ملک کی فضائی سرحدوں کے دفاع کے لیے ہر قیمت پر پرعزم ہے۔ اپنے بہادر جوانوں کی قربانیوں اور حوصلے کی شاندار روایت کو ہر صورت قائم رکھے گی۔",
        "published_date": "Mon, 19 May 2025 06:42:08 UTC",
        "source": "Express Urdu"
    },
    {
        "guid": "9900f756d102b00c66f33683e024c909",
        "title": "بھارتی ہٹ دھرمی کی وجہ سے اس سال شیڈول ایشیا کپ نہ ہونے کا خدشہ",
        "link": "https://www.express.pk/story/2762068/bcci-withdraw-from-asia-cup-indian-media-2762068/",
        "image_url": "https://img.express.pk/logo/expresslogo.webp",
        "article": "بھارتی ہٹ دھرمی کی وجہ سے اس سال شیڈول ایشیا کپ نہ ہونے کا خدشہ پیدا ہوگیا۔\nبھارتی میڈیا چیمپئنز ٹرافی کے بعد اب ایشیا کپ کے پیچھے پڑ گیا، بھارتی میڈیا کے مطابق پاکستان سے کشیدگی کے بعد بھارت نے مینز ایشیا کپ اور ویمنز ایمرجنگ ایشیا کپ نہ کھیلنے کا فیصلہ کیا ہے۔    \nواضح رہے کہ مینز ایشیا کپ ستمبر میں کھیلا جانا ہے جبکہ ویمنز ایمرجنگ ایشیا کپ جون کے مہینے میں سری لنکا میں شیڈول ہے۔\nبھارتی میڈیا نے بی سی سی آئی اہلکار کے حوالے سے بتایا کہ ایشین کرکٹ کونسل کے صدر چیئرمین پی سی بی محسن نقوی ہیں، بھارتی ٹیم ایک ایسے ٹورنامنٹ میں نہیں کھیل سکتی جس کے سربراہ پاکستان کے وزیر ہیں۔\nبی سی سی آئی نے کہا کہ ویمنز ایمرجنگ ایشیا کپ سے دستبرداری کا زبانی طور پر ایشین کرکٹ کونسل کو آگاہ کر دیا ہے جبکہ اے سی سی کے باقی شیڈول ایونٹس کو بھی ہولڈ کردیا ہے، ہم اس حوالے سے حکومت کے ساتھ مسلسل رابطے میں ہیں۔\nدوسری جانب ذرائع کا کہنا ہے کہ بی سی سی آئی نے ایشین کرکٹ کونسل کو اپنی دستبرداری سے آگاہ نہیں کیا۔",
        "published_date": "Mon, 19 May 2025 06:42:08 UTC",
        "source": "Express Urdu"
    },
    {
        "guid": "6a730f5026255ff3324b396308bd76f4",
        "title": "کیلاش قبیلے کا مذہبی اور ثقافتی تہوار ’’چلم جوشی‘‘ اختتام پذیر",
        "link": "https://www.express.pk/story/2762067/kailash-tribe-religious-and-cultural-festival-chalam-joshi-2762067/",
        "image_url": "https://img.express.pk/logo/expresslogo.webp",
        "article": "چترال میں جاری کیلاش قبیلے کا تین روزہ قدیم مذہبی اور ثقافتی تہوار ’’چلم جوشی‘‘ اپنی تمام تر رنگینیوں اور عقیدت کے ساتھ اختتام پذیر ہوگیا۔\nچلم جوشی تہوار وادی کیلاش کی تہذیب، خوشی، ہم آہنگی اور فطرت سے محبت کی علامت بن چکا ہے، جو ہر سال ہزاروں لوگوں کو اپنی طرف متوجہ کرتا ہے۔\nسالانہ چلم جوشی فیسٹول 13 سے 17 مئی 2025 تک وادی کیلاش کی تینوں خوبصورت وادیوں رمبور، بمبوریت اور بریر میں منایا گیا۔ \nتہوار کا آغاز رمبور وادی میں رسم ورواج سے ہوا، دوسرے مرحلہ میں وادئ بمبوریت میں سرگرمیاں جاری رہیں۔ آخری مرحلہ میں بریر وادی میں یہ خوبصورت تہوار رعنایوں کے ساتھ اختتام پذیر ہوگیا۔ \nتہوار کو دیکھنے کےلیے 170 سے زائد غیر ملکی سیاحوں نے وادئ کیلاش کا رخ کیا۔ ان میں فرانس، جرمنی، امریکا، آسٹریلیا، اٹلی، سوئٹزرلینڈ، روس، جاپان، چین، یونان، تائیوان، جنوبی کوریا، انگلینڈ، ہالینڈ، ملائشیا، انڈونیشیا اور رومانیہ سے تعلق رکھنے والے سیاح شامل ہیں۔\nتہوار کےلیے مقامی پولیس کے ساتھ ساتھ فرنٹیئر کور نارتھ نے بھی سیکیورٹی کے خصوصی انتظامات کیے۔ \nسیاحوں کا کہنا ہے کہ وادئ کیلاش کی قدرتی خوبصورتی کے ساتھ چلم جوشی تہوار ان کےلیے خوشگوار یادوں کا مجموعہ بن گیا ہے۔",
        "published_date": "Mon, 19 May 2025 06:42:08 UTC",
        "source": "Express Urdu"
    },
    {
        "guid": "215d7416474375ae22cd2a3d446bd6e1",
        "title": "پاکستان جھکنے والا نہیں، بھارت جتنی جلدی یہ بات سمجھ جائے اچھا ہے، ڈی جی آئی ایس پی آر",
        "link": "https://www.express.pk/story/2762066/pakistan-jhuknay-wala-nahi-bharat-jitni-jaldi-ye-bat-samajh-jaye-acha-hai-dg-ispr-2762066/",
        "image_url": "https://img.express.pk/logo/expresslogo.webp",
        "article": "ڈی جی آئی ایس پی آر لیفٹیننٹ جنرل احمد شریف چوہدری نے کہا ہے کہ پاکستان بھارتی تسلط کے سامنے جھکے گا نہیں اور بھارت جتنی جلدی یہ بات سمجھ جائے اچھا ہے۔\nترک نیوز ایجنسی اناطولیہ  کو  کو خطے کی حالیہ صورت حال اور پاک بھارت کشیدگی کے حوالے سے دیے گئے انٹرویو میں ڈائریکٹر جنرل آئی ایس پی آر احمد شریف چوہدری  نے واضح کیا کہ پاکستان دنیا میں اس وقت سب سے زیادہ دہشتگردی کا شکار ملک ہے۔\nانہوں نے کہا کہ پاکستان میں جنوری 2024 سے اب تک 3700 سے زیادہ دہشت گردی کے واقعات ہو چکے ہیں اور اس 17 ماہ سے بھی کم عرصے میں 3896 افراد جاں بحق ہوئے  جن میں سے 1314 شہید،  2500 سے زیادہ اپنے اعضا کھو چکے ہیں۔ ہمارے لاکھوں لوگ جان کی بازی ہار چکے  ہیں۔\nڈی جی آئی ایس پی آر نے کہا کہ اس ساری دہشت گردی کی سرپرستی اور حوصلہ افزائی بھارت کر رہا ہے۔  کشمیر میں یا بھارت میں جو کچھ بھی ہو رہا ہے وہ بھارتی جبر کی وجہ سے اندرونی مسئلہ ہے۔ کشمیر ایک بین الاقوامی تسلیم شدہ تنازع ہے۔ بھارت مسئلہ کشمیر کو حل کرنے کی کوشش نہیں کر رہا  بلکہ وہ جبر سے اسے اندرونی مسئلہ  بنانے کی کوشش کر رہا ہے۔\nلیفٹیننٹ جنرل احمد شریف چوہدری کا کہنا تھا کہ ہم ایک امن پسند قوم ہیں، اگر بھارت نے ہمیں اکسایا یا حملہ کیا تو ہمارا ردعمل تیز اور وحشیانہ ہوگا۔ حقیقت یہ ہے کہ بھارت امریکا نہیں اور پاکستان افغانستان نہیں۔ اسی طرح بھارت اسرائیل نہیں اور پاکستان  فلسطین نہیں ہے۔\nانہوں نے دو ٹوک الفاظ میں کہا کہ  پاکستان بھارتی تسلط کے سامنے نہیں جھکے گا اور  بھارت جتنی جلدی یہ بات سمجھ جائے گا یہ علاقائی اور عالمی امن کے لیے اچھا ہوگا۔\nانہوں نے کہا کہ بھارت پہلگام واقعے میں پاکستان کو مورد الزام ٹھہرا کر کوئی بھی ثبوت دینے میں ناکام رہا۔ نئی دہلی حکومت ان واقعات کو دہشت گردی کے بہانے کے طور پر استعمال کر رہی ہے۔ جعفرایکسپریس پر حملہ کرنے والی بی ایل اے نے کھلے عام بھارت سے فوجی مدد کی درخواست کی تھی جب کہ نئی دہلی میں کچھ رہنماؤں، سیاستدانوں اور ریٹائرڈ جنرلوں نے بی ایل اے کی حمایت میں بیانات دیے تھے۔\nڈائریکٹر جنرل آئی ایس پی آر کا کہنا تھا کہ حالیہ کشیدگی میں بھارت کے 5 جنگی طیارے مار گرائے، جن میں سے 3 رافیل تھے۔ پوری دنیا جانتی ہے کہ پاکستان نے بھارتی طیارے مار گرائے لیکن نئی دہلی اسے ماننے کو تیار نہیں۔",
        "published_date": "Mon, 19 May 2025 06:42:09 UTC",
        "source": "Express Urdu"
    },
    {
        "guid": "0fcd5f01818316f96c5b86e78a11b23e",
        "title": "مودی حکومت کی پاکستان دشمنی انتہاؤں پر، ترکی و آذربائیجان سے تجارتی و تعلیمی بائیکاٹ شروع",
        "link": "https://www.express.pk/story/2762065/india-me-turkey-or-azarbaijan-se-bycott-k-compaign-start-2762065/",
        "image_url": "https://img.express.pk/logo/expresslogo.webp",
        "article": "بھارت کی مودی حکومت نے اپنی پاکستان دشمن پالیسی کو وسعت دیتے ہوئے ترکی اور آذربائیجان کے خلاف نئی سفارتی، تجارتی اور تعلیمی محاذ آرائی کا آغاز کر دیا ہے۔ \nاطلاعات کے مطابق، دونوں ممالک کی جانب سے فلسطینی مزاحمتی آپریشن \"بنیان مرصوص\" کی حمایت پر بھارت سیخ پا ہو گیا ہے۔\nمودی حکومت نے نئی دہلی ایئرپورٹ پر کام کرنے والی ترک گراؤنڈ ہینڈلنگ کمپنی ‘Çelebi’ پر سیکیورٹی خدشات کا الزام لگا کر اس کے آپریشنز معطل کر دیے ہیں۔ اس کے علاوہ، بھارتی ای کامرس پلیٹ فارمز جیسے Myntra اور Flipkart نے ترک فیشن برانڈز کی فروخت عارضی طور پر روک دی ہے۔\nترکی سے آنے والے سیب، ماربل اور دیگر اشیائے خوردونوش کی درآمدات پر غیر علانیہ پابندی کے اثرات نظر آنا شروع ہو گئے ہیں۔ جواہرات فروش اور زیورات ڈیزائنرز نے روایتی ترک زیورات کی نمائش اور فروخت بند کر دی ہے۔\nمودی سرکار نے ترکی سے تعلیمی روابط بھی منقطع کر دیے ہیں۔ جے این یو، جامعہ ملیہ اسلامیہ اور مولانا آزاد نیشنل اردو یونیورسٹی کو حکومتی دباؤ کے تحت ترک اداروں کے ساتھ جاری تعلیمی معاہدے ختم کرنے پر مجبور کیا گیا ہے۔\nبھارتی فلمی پروڈکشن ہاؤسز کو ترکی اور آذربائیجان میں شوٹنگ سے روک دیا گیا ہے۔ فلمی بورڈ نے تنبیہ کی ہے کہ جو ادارے ترک و آذری لوکیشنز پر فلم بندی کریں گے، ان کے مواد پر بائیکاٹ مسلط کر دیا جائے گا۔\nبھارتی فلمی صنعت میں بھی انتہا پسندی کا رجحان بڑھتا جا رہا ہے۔ اطلاعات کے مطابق پاکستانی گلوکاروں اور فنکاروں کی تصاویر بھارتی فلمی مواد سے ہٹائی جا رہی ہیں۔ بی جے پی کے ایک سینئر رہنما نے بیان دیا ہے کہ:“جو کمپنیاں ترکی یا آذربائیجان سے کاروبار کریں گی، اُن کا بھی بائیکاٹ ہوگا!”\nمودی حکومت نے متحدہ عرب امارات، ایران اور دیگر خلیجی ممالک سے آنے والی اشیاء پر سخت چیکنگ کا عمل شروع کر دیا ہے، جسے سیاسی مبصرین پاکستان نواز ممالک پر دباؤ ڈالنے کی کوشش قرار دے رہے ہیں۔",
        "published_date": "Mon, 19 May 2025 06:42:09 UTC",
        "source": "Express Urdu"
    },
    {
        "guid": "a09fa8cf7c35f6c7415af435f4853fa0",
        "title": "آپ جہنم کے ہی حقدار ہیں، جاوید اختر کے متنازع بیان پر پاکستانی فنکاروں کا سخت ردعمل",
        "link": "https://www.express.pk/story/2762064/pakistani-personality-strongly-reacts-to-javed-akhtar-statement-i-would-rather-go-to-hell-than-pakistan-2762064/",
        "image_url": "https://img.express.pk/logo/expresslogo.webp",
        "article": "جاوید اختر کے حالیہ پاکستان مخالف بیان پر شرمیلا فاروقی اور ژالے سرحدی سمیت فنکاروں اور نامور شخصیات کا ردعمل سامنے آگیا۔\nاشتعال پھیلانے کیلئے مشہور بھارتی شاعر اور مصنف جاوید اختر کے حالیہ پاکستان مخالف بیان پر پاکستان کی معروف شخصیات شرمیلا فاروقی اور ژالے سرحدی سمیت دیگر فنکاروں نے شدید ردعمل دیتے ہوئے جاوید اختر پر تنقید کی ہے۔\nایک کتاب کی تقریبِ رونمائی کے دوران جاوید اختر نے کہا کہ وہ دونوں جانب (پاکستان اور بھارت) سے تنقید کا نشانہ بن رہے ہیں۔ اُن کا کہنا تھا کہ \"ایک طرف سے مجھے کافر کہہ کر جہنم کا مستحق قرار دیا جاتا ہے، جبکہ دوسری جانب سے کہا جاتا ہے کہ میں جہادی ہوں اور پاکستان چلا جاؤں۔ اگر مجھے پاکستان اور جہنم میں سے کسی ایک کا انتخاب کرنا ہو، تو میں جہنم جانا پسند کروں گا۔\"\nجاوید اختر کے اس بیان پر وہاں موجود حاضرین نے تالیاں بجائیں تاہم سوشل میڈیا پر اس کی ویڈیو وائرل ہوتے ہیں صارفین نے انہیں آڑے ہاتھوں لیتے ہوئے کہا کہ وہ جہنم کے ہی حقدار ہیں۔\nA post shared by Niche Lifestyle (@nichelifestyle)\nاس بیان پر پاکستان میں سوشل میڈیا اور عوامی حلقوں کی جانب سے شدید ردعمل دیا گیا ہے۔ پیپلز پارٹی کی رہنما شرمیلا فاروقی اور اداکارہ ژالے سرحدی نے جاوید اختر کے الفاظ کو نفرت انگیز اور غیر ذمہ دارانہ قرار دیتے ہوئے کہا کہ ایسے بیانات دونوں ممالک کے درمیان نفرت کو ہوا دیتے ہیں۔\nانہوں نے زور دیا کہ معروف شخصیات کو اپنے الفاظ کے اثرات کا ادراک ہونا چاہیے، خاص طور پر ایسے حساس معاملات پر گفتگو کرتے وقت انہیں خیال رکھنا چاہیے۔\nA post shared by Niche Lifestyle (@nichelifestyle)\nدوسری جانب اداکارہ مشی خان نے پاکستانی فنکاروں کو تنقید کا نشانہ بناتے ہوئے کہا کہ ’جانے سے پہلے اُن لوگوں کو بھی لے جائیں جو پاکستان میں آپ کے قدموں میں بیٹھے تھے‘۔\nعمران عباس نے جاوید اختر پر تنقید کرتے ہوئے لکھا کہ ’ہم نے انہیں فرسٹ کلاس ٹریٹمنٹ دیا مگر وہ اس کے قابل نہیں تھے‘۔",
        "published_date": "Mon, 19 May 2025 06:42:09 UTC",
        "source": "Express Urdu"
    },
    {
        "guid": "916735063eed6082ecb0cff36c30eae0",
        "title": "پاکستان اور چین کا دفاعی تعاون جنگی برتری میں تبدیل، عالمی میڈیا کا بھی اعتراف",
        "link": "https://www.express.pk/story/2762063/pakistan-and-chinas-defense-cooperation-turned-into-military-superiority-acknowledged-by-international-media-2762063/",
        "image_url": "https://img.express.pk/logo/expresslogo.webp",
        "article": "پاکستان اور چین کا دفاعی تعاون جنگی برتری میں تبدیل ہوگیا جس کا واضح مظاہرہ حالیہ پاک بھارت کشیدگی میں دیکھا گیا۔\nعالمی میڈیا نے بھی اعتراف کیا کہ چینی ساختہ J-10C طیاروں اور PL-15 میزائلوں نے بھارتی فضائیہ کے کئی جنگی طیارے مار گرائے۔\nفرانس، برطانیہ اور امریکا کے بڑے میڈیا اداروں نے چینی ٹیکنالوجی کی برتری اور پاکستان کی عسکری کامیابی کا اعتراف کیا۔\nدی اکانومسٹ کے مطابق چین کے ہتھیاروں نے پاکستان کے ہاتھوں اپنی پہلی بڑی جنگی آزمائش ’’کامیابی کے ساتھ‘‘ مکمل کر لی۔ جدید چینی ٹیکنالوجی سے لیس پاکستانی افواج نے حکمت عملی سے بھارت کی عسکری منصوبہ بندی کو بری طرح ناکام بنایا۔\nغیر ملکی خبر رساں ادارے کے مطابق اربوں ڈالرز کے بھارتی رافیل طیارے، چینی ہتھیاروں کے مقابلے میں عملی میدان میں بے اثر ثابت ہوئے۔\nدفاعی ماہرین کا کہنا ہے کہ چین سے حاصل کردہ ایئر ڈیفنس سسٹمز، ڈرونز اور ہائپر سونک میزائلز نے پاکستان کو خطے میں تکنیکی برتری دلائی۔ چینی اشتراک سے تیار کردہ پاکستان کے JF-17 تھنڈر طیاروں کو عالمی سطح پر پذیرائی حاصل ہوئی۔",
        "published_date": "Mon, 19 May 2025 06:42:09 UTC",
        "source": "Express Urdu"
    },
    {
        "guid": "76838d4b98d29c45f8b992e201d08c73",
        "title": "غزہ میں قتلِ عام: اسرائیلی حملوں میں 300 سے زائد اقوام متحدہ اہلکار شہید",
        "link": "https://www.express.pk/story/2762062/gaza-me-israeli-attack-me-un-ke-300-worker-shaheed-2762062/",
        "image_url": "https://img.express.pk/logo/expresslogo.webp",
        "article": "غزہ : اقوام متحدہ کے فلسطینی پناہ گزینوں کے ادارے (UNRWA) کے سربراہ فلپ لازارینی نے انکشاف کیا ہے کہ غزہ میں اسرائیلی حملوں کے نتیجے میں UNRWA کے 300 سے زائد ملازمین شہید ہو چکے ہیں۔ انہوں نے اس المناک حد کو \"خونریز سنگ میل\" قرار دیا ہے۔\nفلپ لازارینی نے سوشل میڈیا پر بتایا کہ \"ان میں سے زیادہ تر اہلکار اسرائیلی فوج کے حملوں میں اپنے بچوں اور خاندانوں کے ساتھ شہید ہوئے اور ان کی پوری کی پوری فیملیاں مٹا دی گئیں۔\"\nانہوں نے مزید کہا کہ کئی ملازمین اپنے فرائض کی ادائیگی کے دوران مارے گئے، جن میں طبی عملہ اور اساتذہ شامل تھے جو اپنی کمیونٹیز کی خدمت کر رہے تھے۔\nلازارینی نے ان ہلاکتوں کی شدید مذمت کرتے ہوئے کہا: \"ان ہلاکتوں کا کوئی جواز نہیں۔ اگر ان جرائم پر خاموشی اختیار کی گئی تو مزید بے گناہوں کی جانیں جائیں گی۔ جو ذمہ دار ہیں، انہیں انصاف کے کٹہرے میں لانا ہوگا۔\"",
        "published_date": "Mon, 19 May 2025 06:42:10 UTC",
        "source": "Express Urdu"
    },
    {
        "guid": "2868cfb1e112bb8852c3ec3a9a9c71f5",
        "title": "شیخ مجیب کی بائیوپک میں حسینہ واجد کا کردار ادا کرنے والی اداکارہ گرفتار",
        "link": "https://www.express.pk/story/2762061/actress-who-played-haseena-wajid-in-sheikh-mujibs-biopic-arrested-2762061/",
        "image_url": "https://img.express.pk/logo/expresslogo.webp",
        "article": "ڈھاکا: شیخ مجیب کی بائیوپک میں حسینہ واجد کا کردار ادا کرنے والی معروف بنگلہ دیشی اداکارہ نصرت فاریہ کو گرفتار کرلیا گیا۔\nغیر ملکی میڈیا کے مطابق نصرت فاریہ کو ڈھاکا کے شاہ جلال انٹرنیشنل ایئرپورٹ سے اس وقت گرفتار کیا گیا جب وہ تھائی لینڈ روانہ ہونے والی تھیں۔ امیگریشن چیک پوائنٹ پر اُن کے خلاف موجود وارنٹ کی بنیاد پر کارروائی کی گئی۔\nپولیس کے مطابق نصرت فاریہ پر جولائی 2024 میں ہونے والے حکومت مخالف مظاہروں کے دوران سابق بنگلا دیشی وزیر اعظم شیخ حسینہ واجد کے خلاف مبینہ طور پر قتل کی کوشش میں ملوث ہونے کا الزام ہے۔\nA post shared by Somoy English (@en.somoynews.tv)\n31 سالہ بنگلہ دیشی اداکارہ نصرت فاریہ بنگلہ دیش اور بھارت کی مشترکہ فلم ’’مجیب: دی میکنگ آف اے نیشن‘‘ میں شیخ حسینہ کا کردار ادا کرنے کیلئے مشہور ہیں۔ یہ فلم بنگلہ دیش کے بانی شیخ مجیب الرحمٰن کی زندگی پر بنائی گئی تھی اور اس کی ہدایت کاری بھارتی فلم ساز شیام بینیگل نے کی تھی۔\nخیال رہے کہ مذکورہ مظاہروں کے بعد شیخ حسینہ نے وزارتِ عظمیٰ سے استعفیٰ دے دیا تھا اور وہ بعد ازاں بھارت روانہ ہو گئی تھیں۔ حکام کا کہنا ہے کہ نصرت فاریہ کی گرفتاری اُن مظاہروں اور اس دوران پیش آنے والے پرتشدد واقعات کی تحقیقات کا حصہ ہے۔",
        "published_date": "Mon, 19 May 2025 06:42:10 UTC",
        "source": "Express Urdu"
    },
    {
        "guid": "8d8424dc93b6fd4d36fe6a09c72bc344",
        "title": "برطانیہ میں فلسطینیوں کی حمایت میں نکبہ مارچ، ہزاروں افراد سڑکوں پر نکل آئے",
        "link": "https://www.express.pk/story/2762060/uk-me-palestines-ke-lye-nakba-march-thousands-participated-2762060/",
        "image_url": "https://img.express.pk/logo/expresslogo.webp",
        "article": "لندن : فلسطینیوں کی جبری بے دخلی کے 77 سال مکمل ہونے پر برطانیہ میں ہزاروں افراد نے فلسطینی عوام سے اظہارِ یکجہتی کے لیے \"نکبہ مارچ\" میں شرکت کی۔\nلندن سمیت برطانیہ کے مختلف شہروں میں منعقدہ ریلیوں میں شریک افراد نے فلسطینیوں پر جاری اسرائیلی مظالم کے خلاف شدید احتجاج کیا۔\nمظاہرین نے بینرز اور پلے کارڈز اٹھا رکھے تھے جن پر \"فلسطین آزاد کرو\"، \"اسرائیل کا ظلم بند کرو\" اور \"برطانیہ اسرائیل کو ہتھیار دینا بند کرے\" جیسے نعرے درج تھے۔ \nمظاہرین نے برطانوی حکومت سے مطالبہ کیا کہ وہ اسرائیل کو اسلحہ کی فراہمی فوری طور پر بند کرے اور فلسطینیوں کے بنیادی حقوق کا احترام کرے۔\nدوسری جانب سعودی عرب نے بھی غزہ میں فوری جنگ بندی کا مطالبہ کرتے ہوئے فلسطینیوں کی جبری بے دخلی کی ہر کوشش کو مسترد کر دیا ہے۔ سعودی حکومت کا کہنا ہے کہ فلسطینی عوام کی حفاظت عالمی برادری کی مشترکہ ذمہ داری ہے۔",
        "published_date": "Mon, 19 May 2025 06:42:10 UTC",
        "source": "Express Urdu"
    },
    {
        "guid": "9dd7953b1984bd963acb43d86b036904",
        "title": "مشتبہ افراد کو بیرون ملک فرار ہونے سے روکنے کیلیے ایف آئی اے کی گائیڈلائنز",
        "link": "https://www.express.pk/story/2762059/mushtaba-afrad-ko-farar-honay-se-roknay-ke-liye-fia-ki-guidlines-2762059/",
        "image_url": "https://img.express.pk/logo/expresslogo.webp",
        "article": "مشتبہ  یا پابندی کے حامل افراد کے  بیرون ملک فرار کے خدشات کے پیش نظر ایف آئی اے کی جانب سے گائیڈ لائنز وضع کردی گئی ہیں۔\nملکی ایئرپورٹس سمیت زمینی و سمندری راستوں پر  سفری پابندیوں میں شامل عناصر کو بیرون ممالک جانے سے روکنے و حراست میں لیے جانے کے معاملے پر  وفاقی تحقیقاتی ادارے ایف آئی اے  نے ملک بھر کے لیے ائیرپورٹس  و بارڈر چیک پوائنٹس پر سفری پابندیوں پر شمار افراد و جرائم میں ملوث عناصر کو روکے جانے و گرفتاری بارے پالیسی گائیڈ لائن واضع کردی  ہے۔\nقواعد و ضوابط کے مطابق ایسے افرادیا ملزمان جن کے بیرون ممالک فرار کا خدشہ ہو، ان کے نام و کوائف قوائد و ضوابط پورے کرکے وزارت داخلہ اور  ڈائریکٹوریٹ  جنرل آف پاسپورٹ اینڈ امیگریشن کے ذریعے اسٹاپ لسٹ ، پاسپورٹ کنٹرول لسٹ  یا ایگزٹ کنٹرول لسٹ پر رکھوائے جائیں اور اسی صورت میں ایف آئی اے امیگریشن ملکی ایئرپورٹس ، زمینی  و سمندری  امیگریشن پوسٹوں پر ایسے افراد کو روکنے کی مجاز  ہوگی\nایف آئی اے کے مطابق  کسی بھی شخص کا نام سفری پابندیوں کی فہرست میں رکھنے یا نکالنے کی تمام تر ذمے داری ڈائریکٹوریٹ جنرل آف پاسپورٹ اینڈ امیگریشن اور وزرات داخلہ کے اختیار میں ہے۔ ایف آئی اے یا ایف آئی اے امیگریشن کو کسی کام نام سفری پابندیوں میں شامل کرنے یا نکالنے یا از خود کسی کو بیرون ملک جانے کے حق سے روکنے کا براہ راست کوئی اختیار نہیں ۔\nمراسلے میں  مزید کہا گیا ہے کہ ایف آئی اے امیگریشن ایگزیکیوٹنگ ایجنسی ہے، جو  ڈائریکٹوریٹ جنرل آف پاسپورٹ اینڈ امیگریشن اور وزارت داخلہ کی جانب سے سفری پابندیوں پر  رکھے جانے والے افراد کو ائیرپورٹ پر روکے جانے و احکامات پر عملدرآمد کی پابند ہے۔  اسی طرح سفری پابندیوں پر رکھے ایسے عناصر اگر بیرون ملک جانے کی کوشش کریں تو ایف آئی اے امیگریشن انہیں روک کر حراست میں لینے کی بھی پابند ہے۔\nلہذامتعلقہ اتھارٹیز کو پابند بنایا جائے کہ وہ ہوم ڈیپارٹمنٹ کے ذریعے قواعد و ضوابط پورے کرکے مطلوبہ افراد کے کیس  وزارت داخلہ اور ڈائریکٹوریٹ جنرل آف پاسپورٹ اینڈ امیگریشن کو اپلائی کریں اور مطلوبہ افراد کےنام و کوائف سٹاپ لسٹ ،پاسپورٹ و ایگزٹ کنٹرول لسٹ پر رکھوائیں تاکہ ایسے افراد کو ائیرپورٹس سمیت لینڈ و سمندری چیک پوسٹوں پر روکا جاسکے۔\nآئی جی پنجاب نے وزارت داخلہ اور ایف آئی اے کی جانب سے گائیڈ لائن ملنے کےبعد ایڈیشنل آئی جی سی ٹی ڈی ،اسپیشل برانچ پنجاب،سی سی پی او لاہور کو مراسلہ ارسال کردیا ہے۔ علاوہ ازیں مراسلہ سی پی او راولپنڈی سمیت پنجاب بھر کے سی پی اوز اور ڈی پی اوز کو بھی  ارسال کیا گیا ہے، جس میں کہا گیا ہے کہ گائیڈ لائینز پر سختی سے عملدرآمد یقینی بنایا جائے  ۔",
        "published_date": "Mon, 19 May 2025 06:42:10 UTC",
        "source": "Express Urdu"
    },
    {
        "guid": "cfaff287c7d66710ff160c87ed70e37d",
        "title": "اسرائیل کا دو ماہ بعد غزہ کو ’محدود خوراک‘ دینے کا اعلان",
        "link": "https://www.express.pk/story/2762058/israel-ka-two-month-bad-gaza-me-basicfood-dene-ka-elan-2762058/",
        "image_url": "https://img.express.pk/logo/expresslogo.webp",
        "article": "یروشلم : اسرائیل نے غزہ میں جاری مکمل ناکہ بندی کے دو ماہ بعد بالآخر \"بنیادی مقدار\" میں خوراک داخل کرنے کی اجازت دینے کا اعلان کر دیا ہے۔ \nاسرائیلی وزیر اعظم بینجمن نیتن یاہو کے دفتر کے مطابق یہ فیصلہ فوج کی سفارش پر کیا گیا تاکہ غزہ میں ممکنہ بھوک کے بحران کو روکا جا سکے۔\nاعلامیے میں کہا گیا ہے کہ اگر انسانی بحران پیدا ہوتا ہے تو اس سے اسرائیلی فوج کا جاری آپریشن متاثر ہو سکتا ہے، اسی لیے محدود سطح پر امدادی خوراک داخل کرنے کی اجازت دی جا رہی ہے۔\nاسرائیل نے 2 مارچ سے غزہ میں مکمل ناکہ بندی نافذ کر رکھی تھی جس کا مقصد حماس پر دباؤ ڈالنا تھا، تاہم اقوامِ متحدہ اور دیگر عالمی اداروں نے کئی بار خبردار کیا کہ غزہ میں خوراک، صاف پانی، ایندھن اور ادویات کی شدید قلت پیدا ہو چکی ہے۔\nاسرائیلی حکومت نے یہ بھی واضح کیا کہ امدادی خوراک حماس کے ہاتھ نہ لگے، اس کے لیے خصوصی اقدامات کیے جائیں گے۔",
        "published_date": "Mon, 19 May 2025 06:42:10 UTC",
        "source": "Express Urdu"
    },
    {
        "guid": "https://www.bbc.com/urdu/articles/ce802jjrpnpo#0",
        "title": "’مسافروں نے کلمہ پڑھ لیا تھا‘: فلائی جناح کی پرواز جسے کوئٹہ ایئرپورٹ پر لینڈنگ کی ’چوتھی کوشش‘ میں کامیابی ملی",
        "link": "https://www.bbc.com/urdu/articles/ce802jjrpnpo",
        "image_url": "https://ichef.bbci.co.uk/news/1024/branded_urdu/40b3/live/a3804b10-34be-11f0-aa60-d5869f4a84da.jpg",
        "article": "’کراچی سے کوئٹہ کی پرواز کا اتنا وقت نہیں تھا جتنا وقت ہمیں فضا میں معلق رکھا گیا۔ ہم تقریباً دو گھنٹے خوف میں رہے، کئی لوگوں کی حالت غیر ہو گئی تھی۔‘\nیہ کہنا ہے ڈاکٹر فیروز اچکزئی کا جو 18 مئی کو نجی ایئر لائن فلائی جناح کی پرواز پر کراچی سے کوئٹہ کا سفر کر رہے تھے۔\nواضح رہے کہ گذشتہ روز کراچی سے کوئٹہ جانے والی فلائی جناح کی پرواز کو مبینہ طور پر کوئٹہ ایئرپورٹ پر گرد آلود و تیز ہواؤں کے باعث لینڈنگ کرنے میں دشواری کا سامنا کرنا پڑا تھا اور یہ پرواز چوتھی مرتبہ لینڈنگ کی کوشش میں رن وے پر اترنے میں کامیاب ہوئی تھی۔\nاس واقعے کے بعد سوشل میڈیا پر طیارے کی لینڈنگ میں تاخیر سے متعلق متضاد دعوے سامنے آئے۔ بعض مسافروں کی جانب سے کہا گیا کہ جب جہاز کا پائلٹ تیز ہواؤں کے باعث جہاز کو کوئٹہ ایئرپورٹ پر اتارنے کی کوشش کر رہا تھا تو اس دوران جہاز ہچکولے کھا رہا تھا اور یہ کہ متعدد مسافروں کی دوران پرواز طبیعت بھی خراب ہو گئی تھی۔\nاگرچہ اس پرواز کے بارے میں کمشنر کوئٹہ حمزہ شفقات نے ایکس پر دعویٰ کیا کہ ’مجھے مطلع کیا گیا کہ صرف 11 منٹ کا ایندھن بچا تھا‘ تاہم فلائی جناح نے اس کی تردید کی گئی ہے۔ جبکہ سول ایوی ایشن کے حکام کا کہنا ہے کہ تاحال اس پرواز سے متعلق کوئی شکایت درج نہیں کرائی گئی ہے۔\nاس پرواز کے مسافر ڈاکٹر فیروز اچکزئی نے اس تجربے کے متعلق بی بی سی سے بات کرتے ہوئے کہا بتایا کہ ’کراچی سے پرواز نے اپنے مقررہ وقت پر تقریباً صبح گیارہ بج کر 20 منٹ پر اڑان بھری اور تقریباً 12 بج کر 40 منٹ پر کوئٹہ ایئر پورٹ پر تھی۔ جب طیارے نے لینڈنگ کی کوشش کی مگر کامیاب نہ ہوا تو جہاز دوبارہ فضا میں چلا گیا۔‘\nڈاکٹر فیروز اچکزئی کہتے ہیں کہ ’اس دوران دوبارہ کوشش کی گئی مگر کامیابی نہیں ہوئی۔ اب طیارہ ممکنہ طور پر تیز ہوا کی وجہ سے ہچکولے لے رہا تھا جس کے باعث مسافروں میں خوف و ہراس پیدا ہوا۔ کسی کو کچھ سمجھ نہیں آ رہی تھی۔ لوگ کلمہ پڑھ رہے تھے۔‘\nڈاکٹر فیروز اچکزئی کہتے ہیں کہ 'خراب موسم کے باعث لینڈنگ نہ ہونا بڑی بات نہیں ہے مگر جہاز کے کپتان کی جانب سے بار بار لینڈنگ کی کوشش کرنے کا مجھے پہلی مرتبہ تجربہ ہوا۔ اس سے پہلے بھی فضائی سفر کیے اور ایسی صورتحال پیش آئی جس پر جہاز کو دوسرے ایئر پورٹ پر اتار لیا گیا تھا۔‘\nوہ دعویٰ کرتے ہیں کہ اس دوران جہاز میں موجود مسافروں میں اضطراب پیدا ہو گیا تھا۔ ’کچھ لوگ بہت ڈر گئے تھے۔ کچھ کلمہ اور قران کی تلاوت کر رہے تھے۔ جہاز کے اندر ایک خوف کا ماحول تھا۔‘\nاکٹر فیروز اچکزئی نے دعویٰ کیا کہ ’اس دوران جہاز میں ایئر کنڈیشن سسٹم بھی بند ہو گیا تھا اور اس وجہ سے بھی کئی لوگوں کی حالت خراب ہو گئی تھی۔‘\nڈاکٹر سہیل خان بھی اسی پرواز کے مسافر ہیں۔ وہ گذشتہ روز اپنی اہلیہ اور چار بچوں کے ہمراہ کراچی سے کوئٹہ سفر کر رہے تھے۔\nڈاکٹر سہیل خان کا کہنا تھا کہ 'جب پرواز کوئٹہ پہنچی تو جہاز نے پہلی مرتبہ لینڈنگ کی کوشش کی اور اتنا نیچے آگیا کہ اس وقت ہمارے موبائل سگنلز آ گئے تھے۔ پھر یک دم پتا نہیں کیا ہوا جہاز نے ایک دم رفتار تیز کی اور دوبارہ بلند ہو گیا۔ شہر کے گرد چکر لگانے کے بعد جہاز کے کپتان نے دوبارہ لینڈنگ کی کوشش کی مگر پھر کامیابی نہیں ہوئی۔''\nڈاکٹر سہیل خان کا کہنا تھا کہ 'اس دوران ہمیں کچھ علم نہیں تھا کہ کیا ہو رہا ہے۔ جہاز کے کپتان کی طرف سے کوئی اعلان نہیں کیا گیا تھا۔ مگر جب دوسری مرتبہ لینڈنگ کی کوشش ناکام ہوئی تو مسافروں نے پریشانی کے عالم میں جہاز کے عملے سے پوچھنا شروع کیا کہ کیا ہو رہا ہے؟'\nڈاکٹر سہیل خان کہتے ہیں کہ 'اس وقت جہاز کے کپتان کی طرف سے اعلان کیا گیا کہ جہاز بالکل ٹھیک ہے، اس میں کوئی مسئلہ نہیں ہے۔ صرف خراب موسم کے باعث لینڈنگ میں دشواری پیش آ رہی ہے۔ وہ تیسری کوشش کرنے لگے ہیں اور اگر اس میں کامیابی نہ ہوئی تو وہ جہاز کو واپس کراچی لے جائیں گے۔'\nڈاکٹر سہیل کا کہنا ہے کہ 'تیسری کوشش کی گئی وہ بھی ناکام ہوئی جس کے بعد ہمیں لگا کہ اب کراچی واپس جائیں گے۔ مگر جہاز دوبارہ تھوڑی دیر تک فضا میں رہا اور پھر اچانک لینڈنگ شروع کر دی گئی۔'\nانھوں نے جہاز کے کپتان کی جانب سے کراچی واپس نہ جانے پر گمان کرتے ہوئے کہا کہ 'ایسا لگتا ہے کہ شاید جہاز میں اتنا ایندھن نہیں تھا یا شاید کپتان نے لینڈنگ کرنے کو اپنی ضد بنا لیا تھا۔ معاملہ جو بھی ہو اس دوران جہاز میں موجود بزرگ، خواتین، بچوں کی حالت غیر ہو چکی تھی۔'\nاس واقعے پر کمشنر کوئٹہ محمد حمزہ شفقت نے بھی سوشل میڈیا پلیٹ فارم ایکس پر ٹویٹ کرتے ہوئے لکھا کہ ’کوئٹہ میں معجزانہ لینڈنگ! فلائی جناح کا طیارہ شدید گرد و غبار کے طوفان کے دوران چار بار لینڈنگ کی کوشش کرتا رہا جبکہ ایندھن بھی کم ہو رہا تھا۔ شکر ہے کہ چوتھی کوشش کامیاب رہی اور ممکنہ تباہی سے بچاؤ ہو گیا۔ پی آئی اے کی پرواز کو تیز آندھی کی وجہ سے کراچی موڑ دیا گیا ہے۔ سوشل میڈیا پر مسافروں کے بے ہوش ہونے کی خبریں درست نہیں ہیں۔ الحمدللہ، سب محفوظ ہیں۔‘\nتاہم ان کی جانب سے ایسا دعویٰ بھی سامنے آیا کہ اس پرواز میں ایندھن کم تھا، اس لیے پرواز کو واپس کراچی نہیں بھیجا گیا بلکہ جہاز کا کپتان لینڈنگ کی کوشش کرتا رہا۔ انھوں نے پاکستان سول ایویشن سے تحقیقات کا مطالبہ کیا ہے۔\nتاہم جہاز میں ایندھن کم ہونے کے دعوؤں پر بی بی سی نے جب فلائی جناح کے ڈائریکٹر عاطف سے رابطہ کیا تو انھوں نے اس کی تردید کی۔ ان کا کہنا تھا کہ 'ایسا کچھ نہیں تھا' اور یہ کہ وہ فی الحال اس سے متعلق مزید معلومات فراہم نہیں کر سکتے۔\nان کا کہنا تھا کہ وہ اس متعلق اپنا تفصیلی بیان بعد ازاں جاری کریں گے تاہم تحریر کی اشاعت تک انھوں نے بی بی سی کو کوئی بیان یا موقف نہیں دیا۔\nاس بارے میں پاکستان سول ایوی ایشن کے ڈائریکٹر سیکورٹی اور ترجمان شاہد قادر نے بی بی سی سے بات کرتے ہوئے کہا کہ جہاز میں ایندھن کم ہونے کا 'سوال ہی پیدا نہیں ہوتا۔'\nان کا کہنا تھا کہ اس واقعے کے متعلق ان کے پاس کوئی ایسی اطلاعات یا شکایت نہیں ہے تاہم وہ اس واقعے پر کوئی تبصرہ نہیں کر سکتے۔\nاگرچہ انھوں نے کہا کہ 'فلائی جناح بین الاقوامی معیار کے مطابق آپریشنز انجام دے رہی ہے اور سول ایوی ایشن تمام معاملات کی نگرانی کر رہی ہے اور ایسے میں جہاز میں ایندھن کی کمی ہونا ممکن نہیں۔'\nکوئٹہ ایئرپورٹ پر سول ایوی ایشن کے حکام سے رابطہ کیا گیا تو ایک افسر نے نام ظاہر نہ کرنے کی شرط پر بتایا کہ گذشتہ روز کوئٹہ میں تیز ہوائیں چل رہی تھیں جبکہ گردوغبار بھی تھا، اس صورتحال کے باعث وزیبلٹی (حدنگاہ) کم تھی جبکہ ہوا کا دباؤ زیادہ تھا۔\nسول ایوی ایشن کے اہلکار نے بھی سوشل میڈیا پر گردش کرنے والے ان دعووں کی تردید کی کہ لینڈنگ سے قبل طیارے میں دس سے پندرہ منٹ کا ایندھن رہ گیا تھا۔\nسول ایوی ایشن کے اہلکار نے بتایا کہ کوئٹہ ایئرپورٹ کے اطراف میں پہاڑ ہیں اور اس باعث یہاں ہوا تیز ہوتی ہے، اس لیے یہاں ایسے مسائل پیدا ہوتے ہیں۔\nکوئٹہ ایئرپورٹ پر سول ایوی ایشن کے اہلکار کے مطابق ’ایسے موسم میں گو ٹچ ایک روٹین کا عمل ہوتا ہے۔ اس نے تین بار کوشش کی لیکن ہوا تیز ہونے کی وجہ سے وہ نہیں اتر سکا تاہم چوتھی مرتبہ جب ہوا کا دباؤ کم ہوا تو پھر پائلٹ نے جہاز کو اتار دیا۔‘\nسول ایوی ایشن کے اہلکار کا کہنا تھا کہ 'یہ لینڈنگ کی کوشش اس وقت خطرناک ہوتی جب جہاز کے ٹائر رن وے کو چھوتے اور وہ پھر اوپر جاتا لیکن یہاں ایسا نہیں ہوا بلکہ پائلٹ نے فضا میں ہی تین بار اترنے کے لیے نیچے آنے کی کوشش کی لیکن جب لینڈنگ ممکن نہیں ہوئی تو وہ فضا ہی سے دوبارہ بلندی پر گیا۔'\nانھوں نے مزید بتایا کہ فلائی جناح کا طیارہ 'چھوٹا تھا، اس لیے پائلٹ نے اس کو چالیس منٹ تک فضا میں رکھا جب ہوا کا دباؤ کم ہوا تو پائلٹ نے اس کو اتار دیا۔'\nاس سوال پر کہ بعض پروازوں کی لینڈنگ یہاں معمول کے مطابق ہوئی جبکہ بعض کو واپس موڑ دیا گیا ایسا کیوں ہے، تو ان کا کہنا تھا کہ 'طیاروں میں ٹیکنالوجی کا فرق ہوتا ہے اور ٹیکنالوجی بہتر ہو تو کم وزیبلٹی میں بھی جہازوں کو اتارنے میں کوئی مشکل پیش نہیں آتی۔'\nاس بارے میں کمرشل پائلٹ اور پالپا کے عہدیدار کیپٹن طارق یحییٰ نے بی بی سی کو بتایا کہ 'کوئی بھی پائلٹ جان بوجھ کر مسافروں کی جان کو خطرے میں نہیں ڈالتا۔'\nکپیٹن طارق کا کہنا تھا کہ اس صورتحال میں ایئر لائن اور سول ایویشن میں کچھ ایسے اصول و ضوابط ہیں جن پر دنیا بھر کے ادارے اور ایئر لائنز عمل کرتے ہیں۔\nوہ کہتے ہیں کہ کوئٹہ کا ایئرپورٹ ایک مشکل ایئرپورٹ اس لیے ہے کیونکہ وہ ایک وادی میں ہے اور وہاں ہوا کا دباؤ زیادہ ہوتا ہے۔\nوہ کہتے ہیں کہ رن وے کے قریب جو ہوا کا دباؤ یا جہاز کو ٹربیولنس کا سامنا کرنا پڑتا ہے اس کو تکنیکی طور پر ونڈ شیئر کہا جاتا ہے۔ ونڈ شیئر جہاز کے اڑان بھرنے یا لینڈنگ کے دوران بہت اہم حصہ ہوتی ہے اور تربیت کے دوران اس پر بہت زیادہ توجہ دی جاتی ہے۔\nوہ کہتے ہیں کہ زمین کے قریب ونڈ شییر ایک خطرناک عمل ہے اور اس سے جہاز کی پرفارمنس پر بہت اثر پڑتا ہے۔ 'اگر زمین کے قریب ونڈ شیئر زیادہ ہو تو 99 فیصد یہ عالمی پالیسی ہے کہ اس دوران آپ نہ لینڈ کرتے ہیں اور نہ ہی اڑان بھرتے ہیں۔'\nوہ کہتے ہیں کہ فلائی جناح سمیت دنیا بھر کی ایئرلاینز کی یہ پالیسی ہے کہ اگر ونڈ شیئر زیادہ ہے تو آپ یا تو کسی اور زاویے سے لینڈنگ اپروچ بنائیں یا پھر کسی متبادل ایئر پورٹ پر لینڈ کریں۔\nکیپٹن طارق یحییٰ کہتے ہیں کہ اگرچہ کوئٹہ ایئرپورٹ پر رن وے تو طویل ہے مگر پہاڑوں کی وجہ سے وہاں ہوا کا دباؤ زیادہ ہوتا ہے اور آپ کو پہاڑوں کی بجائے دوسری طرف سے لینڈنگ اپروچ کرتے ہیں کیونکہ وہاں لینڈنگ آلات لگے ہوئے ہیں۔\nان کا کہنا تھا کہ لینڈنگ کے وقت ٹیل ونڈ کو بھی مدنظر رکھنا ہوتا ہے۔ ٹیل ونڈ لینڈنگ کے وقت جہاز کے پیچھے سے آنے والی ہوا کے دباؤ یا رفتار کو کہا جاتا ہے۔ بوئنگ 777 یا  اے 320 ایئربس کی ٹیل ونڈ کی حد 15 ناٹ ہوتی ہے۔ اگر یہ رفتار 15 ناٹ سے زیادہ ہو تو آپ لینڈ نہیں کر سکتے۔\nوہ کہتے ہیں کہ اگر کوئی جہاز متعدد لینڈنگ کرنے کی کوشش کرتا ہے تو اس کے لیے جہاز کے کپتان کے پاس بہت زیادہ مضبوط وجہ ہونی چاہیے۔ مگر اس کا سب سے بہتر فیصلہ اس صورتحال میں جہاز کا پائلٹ یا کپتان ہی کر سکتا ہے۔\nسول ایوی ایشن کے ایک اہلکار نے بی بی سی کو بتایا کہ ہر طیارے میں اتنا ایندھن ہوتا ہے کہ کسی وجہ سے منزل مقصود پر نہ اترنے کی صورت میں وہ دوسرے شہر آسانی سے جاسکتا ہے۔ 'جیسا کہ اسلام آباد سے آنے والے پی آئی اے کی پرواز کی صورت میں ہوا جب اس نے کوئٹہ ایئرپورٹ پر لینڈ نہیں کیا تو اس میں اتنا ایندھن تھا کہ وہ یہاں سے کراچی گیا۔'\nکیپٹن طارق یحییٰ بتاتے ہیں کہ ٹیک آف سے لینڈنگ تک جہاز کے اندر اتنا ایندھن ہوتا ہے کہ وہ باآسانی کہیں اور بھی لینڈ کر سکے۔ 'اگر کوئٹہ میں کسی وجہ سے لینڈنگ نہیں ہو سکتی تو متبادل ایئرپورٹ تک جانے کا ایندھن طیارے میں موجود ہوتا ہے۔'\nوہ کہتے ہیں کہ طیارے میں لینڈنگ کی کوششوں کے ساتھ ساتپ متبادل ایئرپورٹ تک جانے کا ریزرو فیول ہوتا ہے۔ 'ایئرلائنز کی عموما یہ پالیسی ہے کہ جہاں بات ریزرو فیول تک جاتی ہے تو آپ اپنے متبادل ایئرپورٹ کی طرف جاتے ہیں۔'",
        "published_date": "Mon, 19 May 2025 14:52:15 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cr7z8njk94ro#0",
        "title": "انڈیا کی زمینی راستے سے آنے والے بنگلہ دیشی سامان پر پابندی مگر ’نقصان دونوں کو ہو گا‘",
        "link": "https://www.bbc.com/urdu/articles/cr7z8njk94ro",
        "image_url": "https://ichef.bbci.co.uk/news/1024/branded_urdu/cae5/live/5ed68b30-33f8-11f0-b9fc-91c33014b81d.png",
        "article": "انڈین حکومت کی طرف سے لگائی گئی پابندیوں کے اقتصادی اور سیاسی اثرات زیرِ بحث ہیں۔ انڈیا نے کچھ بنگلہ دیشی مصنوعات بشمول ریڈی میڈ گارمنٹس کی زمینی درآمد پر پابندی عائد کی ہے۔\nسوشل میڈیا پر بہت سے لوگ اسے بنگلہ دیش کے حوالے سے 'انڈیا کا سخت اقدام' قرار دے رہے ہیں۔ کچھ لوگ اسے دونوں ممالک کے درمیان موجودہ سیاسی تعلقات کی وجہ سے ایک 'باہمی اقدام' کے طور پر بھی دیکھ رہے ہیں۔\nانڈیا نے اس سے قبل پچھلے مہینے کے آغاز میں تیسرے ممالک کو برآمدی سامان بھیجنے کے لیے بنگلہ دیش کو دی گئی ٹرانس شپمنٹ کی سہولت واپس لے لی تھی۔ پھر بنگلہ دیش نے بھی زمینی بندرگاہوں کے ذریعے انڈین یارن کی درآمد پر پابندی عائد کی۔\nتاجروں کا کہنا ہے کہ اگر زمینی بندرگاہوں کے استعمال پر پابندیاں عائد کرنے کا فیصلہ برقرار رہا تو یہ مزید پیچیدہ اور بنگلہ دیشی مصنوعات کی برآمد میں رکاوٹ پیدا کرے گا۔ تاہم کچھ تاجروں نے تبصرہ کیا کہ انڈین درآمد کنندگان کو بھی نقصان کا سامنا کرنا پڑے گا۔\nایک ریسرچ آرگنائزیشن سینٹر فار پالیسی ڈائیلاگ سے منسلک دیباپریہ بھٹاچاریہ کا کہنا ہے کہ یہ مسئلہ خالصتاً اقتصادی نہیں ہے، بلکہ یہ دونوں ممالک کے درمیان کشیدہ تعلقات کی عکاسی کرتا ہے۔ انھوں نے کہا کہ بحران کو سیاسی طور پر حل کیا جانا چاہیے۔\nگذشتہ سال اگست میں بنگلہ دیش میں مظاہروں کے نتیجے میں شیخ حسینہ کی حکومت کے خاتمے کے بعد سے دونوں ممالک کے تعلقات بحران کا شکار ہیں۔ معزول وزیراعظم شیخ حسینہ اب انڈیا میں مقیم ہیں۔\nانڈیا کی وزارت تجارت اور صنعت کے تحت ڈائریکٹوریٹ جنرل آف فارن ٹریڈ کا کہنا ہے کہ بنگلہ دیش سے کسی بھی قسم کے ملبوسات کی مصنوعات کو کسی بھی زمینی بندرگاہ سے انڈیا میں داخل ہونے کی اجازت نہیں ہوگی۔\nاس کے علاوہ اس حکم میں پھل، پھلوں کے ذائقے والے مشروبات اور کاربونیٹیڈ مشروبات شامل ہیں۔ انڈیا میں آسام، میگھالیہ، تریپورہ، میزورم اور مغربی بنگال میں چنگرابنڈہ اور پھولباری جانے والی اشیا جیسے بیکری آئٹمز، چپس، سنیکس اور کنفیکشنری میں تیار کردہ پروسیسرڈ فوڈز، کپاس اور سوت کے بنڈل، پی وی سی اور لکڑی کے فرنیچر سمیت پلاسٹک کی مختلف مصنوعات پر پابندی عائد کی گئی ہے۔\nتاہم انڈیا نے مچھلی، ایل پی جی، خوردنی تیل اور پتھر کی درآمد جاری رکھی ہوئی ہے۔ اس نے یہ بھی کہا کہ بنگلہ دیشی مصنوعات کی بھوٹان اور نیپال کو براستہ انڈیا برآمدات جاری رہے گی۔\nمزید یہ کہ ریڈی میڈ ملبوسات اب صرف کولکتہ اور ممبئی میں نوسیوا بندرگاہوں کے ذریعے انڈیا میں داخل ہو سکیں گے۔\nگذشتہ ماہ کے شروع میں بنگلہ دیش نے زمینی بندرگاہوں کے ذریعے انڈین یارن کی درآمد پر پابندی عائد کر دی تھی۔\nبنگلہ دیش نے مالی سال 2023-24 میں انڈیا کو تقریباً 1.57 بلین ڈالر کا سامان برآمد کیا۔ ان میں، کپڑے اور پراسیسڈ فوڈ پروڈکٹس سب سے زیادہ عام ہیں۔ مختلف کمپنیوں کی پلاسٹک مصنوعات اور فرنیچر بھی اس تجارت کا حصہ رہا۔\nایک بار پھر، درآمدات کے معاملے کا جائزہ لیتے ہوئے، یہ دیکھا جاتا ہے کہ بنگلہ دیش نے مالی سال 2023-24 میں انڈیا سے 9 بلین ڈالر کی اشیا درآمد کیں۔\nدوسری جانب گذشتہ سال بنگلہ دیش نے دنیا کے مختلف ممالک کو 38 بلین ڈالر مالیت کے ملبوسات برآمد کیے تھے۔ اس میں سے ایک ارب ڈالر سے زیادہ کا سامان انڈین بندرگاہوں کا استعمال کرتے ہوئے برآمد کیا گیا، جو بنگلہ دیش کو ٹرانس شپمنٹ کی سہولیات کے تحت حاصل ہوا۔\nبنگلہ دیشی تاجروں، خاص طور پر گارمنٹس کے شعبے سے وابستہ افراد کا کہنا ہے کہ حالیہ برسوں میں بنگلہ دیشی ریڈی میڈ ملبوسات کی انڈیا کو برآمدات میں اضافہ ہو رہا ہے۔\nاس کے علاوہ بنگلہ دیشی مصنوعات کی مارکیٹ شمال مشرقی انڈیا کی ریاستوں تک پھیل گئی ہے، جنھیں سیون سسٹرز کے نام سے جانا جاتا ہے۔ مختلف کمپنیاں ان ریاستوں کے ارد گرد مرکوز نئی سرمایہ کاری کی منصوبہ بندی بھی کر رہی تھیں۔\nاب بہت سے تاجروں کا خیال ہے کہ یہ دونوں انڈیا کی نئی پابندیوں سے متاثر ہوں گے۔ کیونکہ ریڈی میڈ ملبوسات کو لینڈ پورٹ کے بجائے بندرگاہ کے ذریعے بھیجنے میں زیادہ لاگت آئے گی اور وقت بھی زیادہ لگے گا۔\nگارمنٹس مینوفیکچررز کی تنظیم بنگلہ دیش گارمنٹ مینوفیکچررز ایسوسی ایشن کے سابق سینیئر نائب صدر فیصل صمد کا کہنا ہے کہ انڈیا کے اس فیصلے سے دونوں ممالک کو نقصان ہوگا۔\nانھوں نے بی بی سی بنگلہ سے بات کرتے ہوئے کہا کہ ’زمینی بندرگاہوں کے ذریعے سامان بھیجنے میں ہمیں کم خرچ آتا ہے اور وقت بھی کم لگتا ہے۔ سمندری بندرگاہوں کے ذریعے سامان بھیجنے سے لاگت بڑھے گی اور بہت زیادہ وقت لگے گا۔ لیکن اس سے نہ صرف ہمیں نقصان ہو گا بلکہ اس سے انڈین درآمد کنندگان کی لاگت میں بھی اضافہ ہو گا۔‘\nاتفاق سے، بنگلہ دیش اب انڈیا کو تقریباً 700 ملین ڈالر مالیت کے تیار ملبوسات برآمد کرتا ہے، جس میں ہر سال اضافہ ہو رہا ہے۔\nفیصل صمد کا کہنا ہے کہ اس کا ایک بڑا حصہ زمینی بندرگاہوں کا استعمال کرتے ہوئے برآمد کیا جا رہا تھا، جس سے دونوں اطراف کو فائدہ ہوا۔\nاُدھر بنگلہ دیش کی عبوری حکومت کے تجارتی مشیر شیخ بشیر الدین نے آج ڈھاکہ میں صحافیوں کے سوالوں کے جواب میں کہا کہ انڈیا نے ابھی تک بنگلہ دیش کی حکومت کو نئی پابندیوں کے بارے میں باضابطہ طور پر آگاہ نہیں کیا ہے۔\nان کا دعویٰ ہے کہ انڈیا بنگلہ دیش کو زیادہ برآمدات کرتا ہے اس لیے زمینی بندرگاہ پر پابندیوں سے انڈین تاجر بنگلہ دیشیوں سے زیادہ متاثر ہوں گے۔ انھوں نے اس امید کا اظہار بھی کیا کہ بات چیت کے ذریعے مسئلہ کا حل ممکن ہے۔\nتاہم، یہ واضح نہیں ہے کہ انڈین برآمد کنندگان کس طرح متاثر ہوں گے کیونکہ ان پر کوئی پابندی نہیں ہے۔\nدوسری طرف پران-ریفل (پی آر اے این۔آر ایف ایل) گروپ، ایک واحد کمپنی ہے جو انڈیا سے سب سے زیادہ مصنوعات برآمد کرتی ہے۔ انڈیا کو ان کی برآمدات سالانہ 50 ملین ڈالر سے زیادہ ہیں۔\nکمپنی اپنی زیادہ تر مصنوعات انڈیا کی شمال مشرقی ریاستوں کو برآمد کرتی ہے۔ انڈیا کا وہ علاقہ ان کی مصنوعات کی ایک بڑی منڈی ہے۔ اس میں فوڈ، کنفیکشنری اور پلاسٹک کی مصنوعات شامل ہیں۔\nکمپنی کے ڈائریکٹر مارکیٹنگ، قمر زمان کمال نے بی بی سی بنگلہ کو بتایا کہ اگر انڈیا کی پابندیاں لاگو ہوتی ہیں یا برقرار رہتی ہیں تو اس سے ان کی مصنوعات کی برآمدات متاثر ہوں گی۔\nانھوں نے بی بی سی کو بتایا کہ ’ہم جن سات بندرگاہوں کو برآمدات کے لیے استعمال کرتے ہیں، ان میں سے پانچ ان پابندیوں کی زد میں آ چکی ہیں۔ شمال مشرقی انڈیا ہماری بڑی منڈی ہے۔ وہاں ان پابندیوں کا بڑا اثر پڑے گا۔‘\nڈھاکہ یونیورسٹی کے شعبہ بین الاقوامی کاروبار کے پروفیسر ڈاکٹر محمد منیر الاسلام کا کہنا ہے کہ یہ درست ہے کہ بنگلہ دیش کی انڈیا کو برآمدات زیادہ نہیں ہیں لیکن یہ بنگلہ دیش کی کل برآمدات کے تناسب سے بالکل بھی کم نہیں۔\nان کے مطابق ’انڈیا کے فیصلے سے بنگلہ دیش کی تجارت متاثر ہوگی۔ کیونکہ ہماری مارکیٹ اور مصنوعات کا تنوع کم ہے۔ انڈیا کو برآمد کی جانے والی زیادہ تر مصنوعات ترقی یافتہ ممالک کو برآمد نہیں کی جا سکیں گی۔ ایک بار پھر، برآمد کنندگان کے لیے بندرگاہوں کے ذریعے مصنوعات بھیجنے کی لاگت میں نمایاں اضافہ ہو جائے گا۔‘\nڈاکٹر محمد  منیر کا کہنا ہے کہ بنگلہ دیشی پالیسی سازوں کے درمیان برآمدی منڈی میں بحران پر قابو پانے کے لیے کوئی پیشگی منصوبہ نہیں ہے۔ اسی لیے کوئی نہیں جانتا کہ اگر انڈیا کی موجودہ برآمدات میں خلل پڑتا ہے تو اس کا حل یا متبادل کیا ہوگا۔\nایک ریسرچ آرگنائزیشن سینٹر فار پالیسی ڈائیلاگ (سی پی ڈی) سے منسلک دیباپریہ بھٹاچاریہ کا کہنا ہے کہ بنگلہ دیش اور انڈیا کے درمیان کشیدہ تعلقات کا ان نئی پابندیوں سے بھی تعلق ہے۔\nانھوں نے کہا کہ دونوں ممالک کے وزرائے اعظم نریندر مودی اور پروفیسر محمد یونس کے درمیان بینکاک میں ہونے والی حالیہ ملاقات کے بعد بھی اس طرح کے فیصلے نے انھیں حیران کر دیا۔\nانھوں نے کہا کہ ’ایسے اقدامات اتفاق سے نہیں ہوتے۔ یہ تشویش کی بات ہے کہ تعلقات تیزی سے پیچیدہ اور مشکل تر ہوتے جا رہے ہیں اور اس پر قابو پانے کے لیے سیاسی کوششیں کرنا ہوں گی۔ \nانھوں نے کہا کہ مشترکہ مفادات اور باہمی احترام کی بنیاد پر انڈیا اور بنگلہ دیش کے تعلقات کی تجدید کے لیے اقدامات کرنے کی ضرورت ہے۔\nان کا کہنا ہے کہ بنگلہ دیش کی انڈیا کے ساتھ سرحد پر تجارت حالیہ دنوں میں جس دباؤ کا شکار تھی وہ اب پوری طرح ظاہر ہو چکی ہے۔",
        "published_date": "Mon, 19 May 2025 11:23:36 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c308qv1pdego#0",
        "title": "ہربھجن کا فینز سے متعلق متنازع بیان: پاکستان اور انڈیا میں سب سے پسندیدہ کرکٹرز کون ہیں؟",
        "link": "https://www.bbc.com/urdu/articles/c308qv1pdego",
        "image_url": "https://ichef.bbci.co.uk/news/1024/branded_urdu/a0dd/live/70141b30-3496-11f0-8c0d-7fd09081d16a.jpg",
        "article": "انڈیا کے سابق کرکٹر اور موجودہ رکن پارلیمان ہربھجن سنگھ نے ایک بیان پر دو سابق کپتانوں ایم ایس دھونی اور وراٹ کوہلی کے فینز آمنے سامنے دکھائی دے رہے ہیں۔\nدراصل سنیچر کو رائل چیلنجرز بنگلور اور کولکتہ نائٹ رائیڈرز کے درمیان آئی پی ایل کا میچ کھیلا جانا تھا۔ لیکن بارش کی وجہ سے یہ میچ منسوخ کرنا پڑا۔\nمیچ کے دوران جیو ہاٹ سٹار پر لائیو شو میں ہربھجن سنگھ نے مہندر سنگھ دھونی اور ان کے مداحوں کے بارے میں ایک بات کیا کہہ دی کہ ان کا یہ بیان سوشل میڈیا پر وائرل ہو گیا۔\nہربھجن سنگھ نے کہا کہ ’اصل پرستار تو صرف دھونی کے ہیں‘ جس پر خود کو وراٹ کوہلی کا مداح کہنے والے سوشل میڈیا صارفین برہمی کا اظہار کر رہے ہیں۔\nپرستار تو پرستار ہوتے ہیں، ان کے جذبات کسی بات سے بھی برانگیختہ ہو سکتے ہیں اور یہ کوئی آج کی بات نہیں ہے بلکہ ہر زمانے میں پرستاروں کے درمیان چشمک اور معرکہ آرائی رہی ہے۔\nجیسے غالب نے ایک شعر میں کہا تھا: ہم سخن فہم ہیں غالب کے طرفدار نہیں، دیکھیں اس سہرے سے کہہ دے کوئی بڑھ کر سہرا۔\nاسی پر کسی نے گرہ لگائی اور کہا کہ ’ہم طرفدار ہیں غالب کے سخن فہم نہیں‘ اور یہ پرستاروں کی ذہنیت کی بہت حد تک ترجمانی کرتا ہے۔\nکھیل کی دنیا میں قومیت سے قطع نظر دیکھیں تو فٹبال کھلاڑیوں اور کلبوں کے مداحوں میں لڑائیاں بھی دیکھی گئی ہیں۔ چنانچہ آج بھی کوئی پیلے اور کوئی میراڈونا کے گن گاتا نظر آ جاتا ہے جبکہ لیونل میسی اور کرسٹیانو رونالڈو کے مداحوں کے درمیان ٹاکرے تو اکثر سوشل میڈیا کی زینت بنتے رہتے ہیں۔\nانڈیا پاکستان میں بھی پرستاروں کے درمیان جنگ نظر آتی ہے۔ لیکن یہاں یہ دیکھنا دلچسپی سے خالی نہ ہوگا کہ برصغیر میں جہاں کرکٹ کو جنون کی حد تک فالو کیا جاتا ہے وہاں کس کے پرستاروں کا بول بالا رہا ہے لیکن پہلے حالیہ تنازعے پر بات کرتے ہیں۔\nجیو ہاٹ سٹار کے لائیو شو میں ہربھجن سنگھ کے علاوہ کرکٹ کمنٹیٹر آکاش چوپڑا بھی موجود تھے۔\nوائرل ویڈیو میں ہربھجن سنگھ یہ کہتے ہوئے نظر آ رہے ہیں کہ ’اصل فینز تو مہندر سنگھ دھونی کے ہی ہیں۔‘\nہربھجن سنگھ نے کہا کہ جب تک آپ میں طاقت ہے کھیلو۔ اگر یہ میری ٹیم ہوتی تو میں شاید کوئی اور فیصلہ لیتا اور یہ سیدھی سادی بات ہے کہ فینز تو (اپنے ہیرو) کو پسند کریں گے ہی۔\nہربھجن سنگھ کا مزید کہنا تھا کہ ’میرے خیال میں زیادہ حقیقی پرستار ان کے (دھونی کے) ہیں۔ باقی (فینز) بنائے ہوئے ہیں، جو آج کل سوشل میڈیا پر۔۔۔ زیادہ تر 'پیڈگرام' ہی چلتا ہے۔‘\n'لیکن ان کے پرستار حقیقی ہیں۔ وہ سچے پرستار ہیں۔ ان نمبروں کو چھوڑ دو جو آپ یہاں اور وہاں دیکھتے ہیں۔'\nاگرچہ ہربھجن سنگھ نے اس وائرل ویڈیو میں کہیں بھی کوہلی کا نام نہیں لیا ہے تاہم کچھ لوگ جو خود کو وراٹ کوہلی کا مداح کہتے ہیں وہ سوشل میڈیا پر ہربھجن سنگھ کو تنقید کا نشانہ بنا رہے ہیں۔\nیاد رہے کہ حال ہی میں کوہلی کی جانب سے ریڈ بال کرکٹ میں ریٹائرمنٹ کا اعلان کیا گیا۔ \nہربھجن سنگھ کا بیان وائرل ہونے کے بعد لوگ ان کے انسٹاگرام اور ایکس ہینڈل پر جا کر تبصرہ کر رہے ہیں کہ یہ دعوی پیش کر رہے ہیں کہ کوہلی کے مداح اصلی پرستار ہیں۔\nکچھ صارفین لکھ رہے ہیں: 'کیا 272 ملین کوئی مذاق ہے؟' یہ وراٹ کوہلی کے سوشل میڈیا پلیٹفارم انسٹا گرام پر ان کے فالوورز کی تعداد ہے۔ واضح رہے کہ وراٹ کوہلی کے انسٹا گرام پر تمام انڈین کھلاڑیوں سے زیادہ فالوورز ہیں۔\nیہ تنازع ایک ایسے وقت میں سامنے آیا ہے جب وراٹ کوہلی ٹیسٹ کرکٹ سے ریٹائرمنٹ کے بعد چناسوامی سٹیڈیم (بنگلور) میں پہلی بار آئی پی ایل میچ کھیلنے والے تھے۔ لیکن بارش کی وجہ سے یہ میچ شروع بھی نہ ہو سکا۔\nاس دن وراٹ کوہلی کے مداح 18 نمبر والی سفید ٹی شرٹ اور کوہلی کی تصویر والی ٹی شرٹس پہن کر سٹیڈیم پہنچے تھے۔\nدراصل، کوہلی ٹیسٹ کرکٹ میں سفید جرسی نمبر 18 پہنتے تھے۔\nراشی میڈنے نامی ایک صارف نے لکھا: 'ایم ایس دھونی اور وراٹ کوہلی دونوں نے انڈین کرکٹ کو سب کچھ دیا ہے۔ مداحوں کی جنگوں کا ان کی میراث پر سایہ دیکھنا افسوسناک ہے۔ حقیقی شائقین دونوں کا جشن مناتے ہیں، ایک کو بلند کرنے کے لیے دوسرے کو گراتے نہیں ہیں۔'\nڈاکٹر لنکیش نامی ایک صارف نے لکھا: 'یہ فین کلب حقیقی کرکٹ کو تباہ کر رہے ہیں۔ کوہلی کے مداح دھونی سے نفرت کرتے ہیں کیونکہ دھونی نے اپنی کپتانی میں سب کچھ جیتا۔ جبکہ اس بار دھونی کے پرستار کوہلی سے نفرت کرتے ہیں کیونکہ دھونی کی ٹیم 'سی ایس کے' کی آئی پی ایل میں تباہ کن کارکردگی رہی کیونکہ کوہلی نے ان کے خلاف بہتر کھیل پیش کیا اور آر سی بی نے دھونی کی ٹیم کو شکست دی۔‘\nکوئی دھونی کو 'دیش دروہی' یعنی 'غدار وطن' کہہ رہا ہے تو کوئی کوہلی کو 'ملک چھوڑنے' کو کہہ رہا ہے۔ جبکہ وہ اپنے اپنے ہیرو کو مزید کھیلتا دیکھنا چاہتے ہیں۔\nمہندر سنگھ دھونی انٹرنیشنل کرکٹ سے ریٹائر ہو چکے ہیں لیکن وہ اب بھی آئی پی ایل میں کھیل رہے ہیں۔ اس آئی پی ایل میں مہندر سنگھ دھونی کی فارم اور بیٹنگ آرڈر پر سوالات اٹھائے گئے ہیں۔\nدھونی سے جب ریٹائرمنٹ کے بارے میں پوچھا گیا تو انھوں نے کہا کہ وہ بعد میں فیصلہ کریں گے۔\nراج شامانی کو ایک انٹرویو میں مہندر سنگھ دھونی نے کہا تھا کہ 'میں اب بھی آئی پی ایل کھیل رہا ہوں۔ میں چیزوں کو سادہ رکھتا ہوں اور اسے ایک سال دیتا ہوں۔ میں اس وقت 43 سال کا ہوں اور جولائی میں 44 سال کا ہو جاؤں گا۔\n'اس کے بعد میرے پاس یہ فیصلہ کرنے کے لیے 10 ماہ ہوں گے کہ میں مزید ایک سال کھیلنا چاہتا ہوں یا نہیں لیکن یہ فیصلہ آپ نے نہیں بلکہ آپ کے جسم نے کرنا ہے۔'\nجیو ہاٹ سٹار پر کمنٹری کے دوران، بحث مہندر سنگھ دھونی کے بارے میں تھی، جب ہربھجن سنگھ نے ان کے مداحوں کے بارے میں بیان دیا۔ یہی بیان اب سوشل میڈیا پر وائرل ہو رہا ہے۔\nمیں نے انڈیا پاکستان میں کرکٹ کے پرستاروں کے متعلق کینیڈا میں مقیم سپورٹس صحافی معین الدین حمید سے بات کی تو انھوں نے کہا کہ انھوں نے جنون کی حد تک جس کھلاڑے کے سب سے زیادہ پرستار دیکھے وہ عمران خان ہیں۔\nانھوں نے اپنی شخصیت کو وقت کے ساتھ بہت نکھارا ہے اور آپ صرف کھیل کی وجہ سے اپنے پرستار نہیں بناتے ہیں۔ ان کے ساتھ ان کا کرکٹنگ بیک گراؤنڈ تھا، ان کی تعلیم تھی، ان کی سوچ اور میدان میں ان کی کارکردگی تھی۔\nسلیم ملک پر کتاب لکھنے والے صحافی نے کہا کہ صرف شاہد آفریدی ہیں جو اپنے جارحانہ انداز اور ریکارڈ ساز سنچری کے سبب آئے اور بہت سے کرکٹ فینز کو اپنا گرویدہ بنا گئے۔ لیکن عمران کو اپنے پرستار پیدا کرنے میں وقت لگا۔\nانھوں نے کہا کہ جب 1978 میں بشن سنگھ بیدی کی قیادت میں انڈین ٹیم نے پاکستان کا دورہ کیا تو عمران نے اپنی عمدہ بولنگ اور یادگار چھکوں سے اپنے پرستار بنائے جن میں روز بروز اضافہ ہوتا گیا اور آج بھی دنیا بھر میں ان کے پرستار موجود ہیں۔\nاسی طرح ظہیر عباس، جاوید میانداد، سنیل گاوسکر اور کپل دیو کے اپنے اپنے کھیل اور انداز کے لیے ان کے فینز ہوا کرتے تھے۔ سچن تنڈولکر اظہرالدین، وسیم اکرم، وقار یونس کے بھی فینز ہیں۔\nآج کوہلی اور بابر اعظم کے پرستاروں کے درمیان سوشل میڈیا پر مباحثہ نظر آتا ہے۔\nپاکستان کی جانب سے ٹیسٹ میں سب سے زیادہ رنز اور سنچری بنانے والے بیٹسمین یونس خان نے شاہد آفریدی کے پرستاروں کے بارے میں ایک بار کہا کہ 'میں انڈیا کے خلاف سنچری بنا کر کھیل رہا ہوں اور لوگ آفریدی آفریدی کا نعرہ لگا رہے ہیں اور چاہ رہے ہیں کہ وکٹ گرے تو آفریدی کھیلنے آئے۔ آفریدی آئے، ایک چھکا ادھر اور ایک چھکا ادھر لگایا، اور میں ڈبل سنچری بنانے والا ہوں لیکن آفریدی کے آوٹ ہونے کے بعد سٹیڈیم خالی ہونے لگا کوئی میری ڈبل سنچری دیکھنے کے لیے رکنے کو تیار نہیں۔'\nہربھجن سنگھ کو اپنے بیانات کی وجہ سے کئی بار تنقید کا سامنا کرنا پڑا ہے۔\nآئی پی ایل 2025 کے ایک میچ میں کمنٹری کے دوران راجستھان رائلز کے جوفرا آرچر پر ہربھجن سنگھ کے تبصرے کو سوشل میڈیا پر کچھ لوگوں نے 'نسل پرستانہ' قرار دیا۔\nسن رائزرز حیدرآباد اور راجستھان رائلز کے درمیان میچ کے 18ویں اوور میں جوفرا آرچر ایشان کشن اور ہینرک کلاسن کے خلاف بولنگ کر رہے تھے۔\nکلاسن نے اس اوور میں لگاتار دو چوکے لگائے۔ اس دوران کمنٹری کر رہے ہربھجن سنگھ نے کہا کہ لندن میں کالی ٹیکسی کا میٹر تیز چلتا ہے اور یہاں آرچر کا میٹر بھی تیز چل رہا ہے۔\nاس کے بعد سوشل میڈیا پر لوگ مطالبہ کر رہے تھے کہ ہربھجن سنگھ کو اس معاملے میں معافی مانگنی چاہیے۔\nہربھجن سنگھ 2008 میں آئی پی ایل کے دوران سری سنتھ کو تھپڑ مارنے کے تنازع کی وجہ سے بھی خبروں میں رہے ہیں۔\nتاہم ہربھجن سنگھ سری سنتھ کے ساتھ تنازع پر کئی بار افسوس کا اظہار کر چکے ہیں۔ ساتھ ہی سری سانتھ نے یہ بھی کہا ہے کہ انھیں ہربھجن سے کوئی شکایت نہیں ہے۔\nیہاں یہ یاد رہے کہ ان دنوں نہ صرف پرستاروں کے درمیان مباحثہ نظر آتا ہے بلکہ انڈیا پاکستان کے سابق کرکٹرز بھی آپس میں ٹکراتے نظر آتے ہیں جبکہ بہت سے ایک دوسرے کی تعریف بھی کرتے نظر آتے ہیں۔ اس معاملے میں ہربھجن سنگھ اور شعیب اختر یا شادہ آفریدی اور گوتم گمبھیر کے تنازعات شاید آپ کو یاد ہوں۔",
        "published_date": "Mon, 19 May 2025 10:03:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c1kv40xeex3o#0",
        "title": "کیا بلوچستان میں علیحدگی پسند تنظیموں کا ترکی کے سامنے ہتھیار ڈالنے والی آزاد کرد ریاست کی حامی تنظیم سے موازنہ کیا جا سکتا ہے؟",
        "link": "https://www.bbc.com/urdu/articles/c1kv40xeex3o",
        "image_url": "https://ichef.bbci.co.uk/news/1024/branded_urdu/661e/live/02b5c970-3488-11f0-96c3-cf669419a2b0.jpg",
        "article": "’جیسا کہ کردستان میں علیحدگی کی تحریک ختم ہوئی، میں بلوچستان میں بھی ایسی نام نہاد تحریک کو ختم ہوتے دیکھ رہا ہوں کیونکہ بلوچستان کے لوگوں نے یہ فیصلہ کر لیا ہے کہ وہ بندوق کے زور پر کسی نظریے کو مسلط ہونے نہیں ہونے دیں گے۔‘\nوزیر اعلیٰ بلوچستان میر سرفراز بگٹی حالیہ دنوں میں دو مختلف تقاریب سے خطاب کرتے ہوئے یہ کہہ چکے ہیں اُن کے خیال میں بلوچستان میں جاری علیحدگی پسند تحریک کا انجام بھی وہی ہو گا جو آزاد کردستان کے لیے مسلح جدوجہد کرنے والی کالعدم تنظیم ’کردستان ورکرز پارٹی‘ کا ہوا ہے۔\nیاد رہے کہ رواں ہفتے کالعدم کُردستان ورکرز پارٹی (پی کے کے) نے اپنی تنظیم تحلیل کرنے اور ہتھیار ڈالنے کا اعلان کیا ہے جسے اس کالعدم تنظیم کے ترکی کے ساتھ گذشتہ چار دہائیوں سے زائد عرصے سے جاری تنازع کے خاتمے کی علامت قرار دیا جا رہا ہے۔ اس تنازع میں اب تک 40 ہزار سے زائد افراد ہلاک ہو چکے ہیں۔\nترکی، عراق اور شام میں سرگرم کالعدم کُردستان ورکرز پارٹی (پی کے کے) نے 40 سال تک آزاد کرد ریاست کے قیام کی مسلح کوشش کی۔ اس دورانیے میں ترک ریاست، اس کی سکیورٹی فورسز اور ترکی کے مختلف شہروں میں عسکریت پسندی پر مبنی کارروائیاں کی گئیں جن میں سکیورٹی اہلکاروں کے علاوہ عام شہری بھی نشانہ بنے۔\nاس کالعدم تنظیم کی مسلح کارروائیوں کی وجہ سے اسے ترکی، یورپ اور امریکہ کی جانب سے دہشتگرد تنظیموں کی فہرست میں بھی شامل کیا گیا تھا۔\nاس کالعدم تنظیم کے رہنما عبداللہ اوجلان گذشتہ 25 سال سے زائد عرصے سے ترکی کی ایک جزیرے پر واقع جیل میں قید ہیں۔ ترک حکام کے ساتھ حالیہ امن مذاکرات کے نتیجے میں رواں برس فروری میں عبداللہ اوجلان نے اپنی تنظیم کے کارندوں کو ہتھیار ڈالنے اور تنظیم تحلیل کرنے کی اپیل کی تھی اور اب رواں ہفتے انھوں نے اپنی پارٹی تحلیل کرنے اور ہتھیار ڈالنے کا باقاعدہ اعلان کیا ہے۔\nتو یہاں سوال یہ پیدا ہوتا ہے کہ کیا بلوچستان میں شورش اور اس میں سب سے متحرک کالعدم تنظیم بلوچ لبریشن آرمی (بی ایل اے) اور ترکی میں چالیس سال تک جاری رہنے والے تنازع میں سرگرم کالعدم تنظیم پی کے کے میں ایسی کیا نظریاتی یا عسکریت پسندانہ کارروائیوں میں مماثلت ہے جس کی بنیاد پر وزیر اعلیٰ سرفراز بگٹی کالعدم بی ایل اے کا انجام اسی سے ملتا جلتا قرار دے رہے ہیں؟\nاگرچہ پاکستان میں حکام کی جانب سے کبھی کالعدم کردستان ورکرز پارٹی اور بلوچستان کی مسلح علیحدگی پسند کالعدم تنظیموں بشمول بلوچ لبریشن آرمی کے درمیان تعلق یا اتحاد کی کوئی بات نہیں کی گئی ہے تاہم پاکستان میں مسلح علیحدگی پسند تنظیموں پر نظر رکھنے والے تجزیہ کاروں کے مطابق گذشتہ کچھ برسوں سے کالعدم بی ایل اے پر کُردمسلح تحریک کا اثر ضرور نظر آتا ہے۔\nمسلح گروپوں پر نظر رکھنے والے صحافی و محقق ضیا الرحمان کے مطابق کالعدم بی ایل اے کے لٹریچر میں بھی اکثر کرد مسلح تحریک کا ذکر نظر آتا ہے۔\nیاد رہے کہ کالعدم بلوچ شدت پسند گروپوں جیسا کہ بی ایل اے اور بی ایل ایف کی طرح پی کے کے بھی سوشلسٹ نیشنلسٹ نظریے کی حامل مسلح تحریک تھی۔\nسکیورٹی تجزیہ کار عامر رانا کے مطابق ’دنیا بھر میں سوشلسٹ نیشنلسٹ نظریے کی حامل اکثر مسلح گروپ، گوریلا جنگ اور اپنی حکمت عملی میں ایک دوسرے سے متاثر ہو کر تبدیلیاں کرتے رہتے ہیں۔‘\nتاہم ماہرین کے مطابق کالعدم بی ایل اے پر کرد تحریک کا اثر گذشتہ برسوں میں تب واضح ہوا جب شدت پسند گروپ نے اپنے خودکش حملوں میں خواتین کا استعمال شروع کیا۔\nیاد رہے کہ کالعدم کردستان ورکز پارٹی کی بھی ایک خاص بات اس میں خواتین کا متحرک ہونا تھا۔ خواتین ناصرف اس تنظیم کے اعلیٰ عہدوں پر فائز رہیں بلکہ عسکریت پسندی پر مبنی اور خودکش کارروائیوں میں بھی خواتین کا استعمال کیا گیا۔ اس کالعدم تنظیم کے ضوابط کے مطابق اس تنظیم میں 40 فیصد خواتین کی نمائندگی ضروری ہے۔\nکالعدم بی ایل اے کی جانب سے خاتون خودکش حملہ آور کا استعمال پہلی بار اپریل 2022 میں کیا گیا تھا جب شاری بلوچ نامی خاتون نے کراچی یونیورسٹی کے سامنے چینی باشندوں کی ایک وین کو نشانہ بنایا تھا۔\nاس سے قبل مذہبی شدت پسند تنظیموں جیسا کہ القاعدہ اور نام نہاد دولت اسلامیہ کی جانب سے اپنی کارروائیوں اور خودکش حملوں میں مبینہ طور پر خواتین کا استعمال کیا لیکن ان خواتین کی شناخت اور ان کی تشہیر کبھی ویسے نہیں کی جیسا کہ کالعدم بی ایل اے نے اپنے اس حملے کے بعد کی تھی۔\nصحافی ضیا الرحمان کے مطابق ’اس کی مثال بھی ہمیں کرد مسلح گرپوں میں ملتی ہے جہاں حملے کی بعد تنظیم کی جانب سے خواتین حملہ آوروں تصاویر اور ویڈیوز جاری کی جاتی  ہے۔‘\nماہرین کے مطابق اس کی ایک اور واضح مثال اگست 2024 میں یونیورسٹی کی طالبہ ماہل بلوچ نے بلوچستان میں ایف سی کیمپ پر خودکش حملہ کیا اور اپنا عرفی نام ’ذلان کرد‘ کے نام پر رکھا۔\nیاد رہے ذلان کردستان ورکرز پارٹی کی پہلی خاتون خودکش حملہ آور تھیں جن کی جانب سے کیے گئے حملے کے نتیجے میں سنہ 1996 میں دس سے زائد ترک فوجی ہلاک ہو گئے تھے۔\nبی ایل اے کی ماہل بلوچ کی جانب سے کیے گئے حملے کے کچھ عرصے بعد کالعدم پی کے کے سے منسلک ایک گروپ ’ایچ بی ڈی ایچ‘ نے ستمبر 2024 میں ترکی کے شہر استنبول میں ایک عسکریت پسندی پر مبنی کارروائی کی۔ اس کارروائی کے بعد ترکی کی کمیونسٹ پارٹی کی ویب سائٹ، جو پی کے کے اور ایچ بی ڈی ایچ کی جانب سے ریلیز کی جانے والی پریس ریلز شائع کرتی ہے، نے اس گروپ سے منسوب ایک بیان شائع کیا جس میں دعویٰ کیا گیا کہ ایچ بی ڈی ایچ نے یہ کاروائی کالعدم بی ایل اے کی خودکش حملہ آور ماہل بلوچ اور رضوان بلوچ کے نام کی ہے۔\nبلوچ مسلح تحریک پر ریسرچ کرنے والے محقق ڈاکٹر طفیل بلوچ نے بی بی سی سے بات کرتے ہوئے کہا کہ کالعدم بلوچ مسلح گروپوں کی حکمت عملی پر بائیں بازو کے نظریے والے سٹڈی سرکلز کا بڑا اثر و رسوخ ہوتا ہے اور اِن سرکلز میں اکثر دوسری گوریلا تحریکوں کا بغور جائزہ لیا جاتا ہے جن میں کردستان کی تحریک سمیت تامل ٹائیگرز اور الجزائر کی تحریکیں شامل ہیں۔ اور اگر تاریخی طور پر دیکھا جائے تو ان تمام ہی عسکریت پسندی پر مبنی تحریکوں میں خواتین کا کردار رہا ہے۔\nعامر رانا کا کہنا ہے کہ بے شک کالعدم بی ایل اے اور پی کے کے کی حکمت عملی میں کچھ مماثلت تھی لیکن اِس کی بنیاد پر یہ پیش گوئی کرنا جس حکمت عملی سے کالعدم پی کے کے کو ختم کیا گیا اس طرح کالعدم بی ایل اے کو بھی ختم کر لیا جائے گا، تو یہ ممکن نہیں کیونکہ دونوں گروپوں اور ترکی اور پاکستان کے زمینی حقائق ایک دوسرے سے مختلف ہیں۔\nضیا الرحمان بھی اس رائے سے اتفاق کرتے ہیں۔ اُن کا کہنا ہے کہ پی کے کے کی ایک سیاسی جماعت ترکی کی پارلیمان کا حصہ تھی جبکہ پی کے کے کے رہنما ترکی کے تحویل میں تھے جس کے باعث مذاکرات کے ذریعے اس مسلح تنظیم کا تحلیل ہونا ممکن ہو پایا ہے جبکہ پاکستان میں شدت پسند تنظیموں جیسا کہ کالعدم بی ایل اے کی کوئی سیاسی نمائندگی نہیں ہے۔",
        "published_date": "Mon, 19 May 2025 08:08:57 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cgle0jp0y1jo#1",
        "title": "جنگ ہم کریں اور چھڑوائیں دوسرے",
        "link": "https://www.bbc.com/urdu/articles/cgle0jp0y1jo",
        "image_url": "https://ichef.bbci.co.uk/news/1024/branded_urdu/13d9/live/81093200-33eb-11f0-96f3-ab1a2b7558e0.jpg",
        "article": "پاکستان مسلسل قائم ہے کہ اس نے انڈیا کے تین رفال سمیت پانچ طیارے چھ-سات مئی کو ہی مار گرائے۔ انڈیا نے اب تک اس دعوے کی باضابطہ تردید یا تصدیق نہیں کی۔\nانڈیا نے پاکستان کے دو فضائی اڈوں (نور خان ایئربیس اور بھولاری ایئربیس) پر میزائل حملوں کے نقصان کی سیٹلائٹ تصاویر جاری کر دی ہیں۔ مگر پاکستان نے انڈین فضائی اڈوں پر ہونے والے مبینہ نقصان کی سیٹلائٹ تصاویر جاری کرنے کے بجائے میڈیا بریفنگز میں حملوں کے ڈیجیٹل زائچے دکھائے ہیں۔\nانڈیا کا کہنا ہے کہ پاکستان کے ڈائریکٹر جنرل ملٹری آپریشنز (ڈی جی ایم او)  نے دس مئی کو جنگ بندی کے لیے رابطہ کیا، ہمارے جنگی مقاصد چونکے پچھلے 72 گھنٹوں میں ایک سو ’دہشت گردوں‘ کو مار کے پورے ہو چکے تھے چنانچہ ہم نے معاملہ مزید آگے بڑھنے سے روکنے کے لیے پاکستان کی درخواست مان لی۔\nپاکستان کا کہنا ہے کہ جب ہم نے دس مئی کو فجر کے وقت انڈیا کے مسلسل حملوں کا پہلی بار بھرپور میزائلی و ڈرونی حملوں سے جواب دیا تو ’دشمن‘  کے چھکے چھوٹ گئے اور دشمن نے صدر ٹرمپ سے جنگ رکوانے کی درخواست کی، ہم نے صدر ٹرمپ کے سیکریٹری خارجہ کی بات رکھتے ہوئے مزید کارروائی روک دی۔\nصدر ٹرمپ کا کہنا ہے کہ جب مجھے امریکی انٹیلی جینس ذرائع سے معلوم ہوا کہ معاملہ کسی بھی وقت روایتی سے ایٹمی جنگ میں بدل سکتا ہے تو پھر میں نے نئی دلی کو نائب صدر جے ڈی وینس اور اسلام آباد کو مارکو روبیو کے ذریعے سیدھا پیغام دیا کہ جنگ نہیں روکو گے تو ہم سے تجارت بھول جاؤ (امریکہ دونوں ملکوں کا سب سے بڑا تجارتی پارٹنر ہے)۔ یوں میں نے تجارتی انتباہ کے ذریعے ایٹمی تصادم رکوا دیا۔\nپاکستان تو اپنی سفارتی و فوجی ’کامیابیوں‘ پر خوش ہے مگر انڈیا نے اب تک صدر ٹرمپ کے جنگ رکوانے کے دعوے کی باضابطہ تردید جاری نہیں کی۔ جبکہ ٹرمپ پچھلے ہفتے کم از کم  چار بار کسی نہ کسی بہانے دنیا کو جتا چکے ہیں کہ جنگ ’آپ کے بھائی‘ نے ہی رکوائی ہے۔\nٹرمپ کی بات یوں دل کو لگتی ہے کہ تاریخ یہی بتاتی ہے کہ پچھلے 60 برس میں جو بھی جنگیں ہوئیں یا جب جب  دونوں ممالک نے ایک دوسرے کی آنکھوں میں آنکھیں ڈال کر آستینیں چڑھائیں، کسی ’باہرلے‘ نے ہی آ کر پنڈ چھڑوایا۔\nمثلاً  1965 کی جنگ رکوانے میں سوویت یونین اور امریکہ نے بنیادی کردار ادا کیا۔ 71 کی جنگ میں مشرقی پاکستان میں انڈین کامیابی کے بعد صدر نکسن کے کہنے پر قومی سلامتی کے مشیر ہنری کسنجر نے انڈیا کو مغربی پاکستان کے محاذ پر جنگ بندی پر مجبور کیا۔\n1999 کے کارگل تصادم میں وزیرِ اعظم نواز شریف نے صدر کلنٹن سے ملاقات کر کے انھیں بیچ میں پڑنے پر آمادہ کیا اور پھر امریکہ نے واجپائی جی کو راضی کیا۔\nدسمبر 2001 میں لوک سبھا کی عمارت پر دہشت گرد حملے کے بعد جب انڈیا نے پاکستان کی سرحد پر پانچ لاکھ اور پاکستان نے تین لاکھ فوج جمع کر دی تو 10 ماہ بعد امریکہ نے ہی دونوں ممالک کو فوجیں پیچھے ہٹانے پر رضامند  کیا۔\nفروری 2019 میں بالاکوٹ حملے کے بعد کشیدگی کو محدود رکھنے میں بھی اس وقت کے امریکی سیکریٹری خارجہ مائیک پومپیو کا کردار ابھی کل کی ہی بات ہے۔\nیا تو جنوبی ایشیا کی دو ارب آبادی میں کم از کم دو ایسے آدمی ہوں جو جنگ کے بادل چھانٹ سکیں اور دونوں ممالک کی ’ذہین قیادت‘ کو کامن سنس کے فوائد بھی سمجھا سکیں۔ ورنہ تو لامحالہ ہر بار کوئی تیسرا ہی کودے گا تاکہ ایٹمی پاگل پن سے باقی دنیا کو محفوظ رکھا جا سکے۔\nانڈیا کسی نہ کسی شکل میں بین الاقوامی دباؤ یا بلاواسطہ ثالثی با دل نا خواستہ قبول کرتا رہا ہے لہذا 2025 میں اس کا جزبز ہونا سمجھ میں نہیں آتا۔\nجہاں تک ہمارا (پاکستان کا) معاملہ ہے تو جنگ چھوڑ ہم تو اپنے گھریلو سیاسی بحرانوں کو بھی ’آؤٹ سورس‘ کرنے سے کبھی نہیں ہچکچائے۔\nشاید آپ کو یاد ہو کہ مارچ 1977 کے انتخابات کے بعد پاکستان قومی اتحاد (پی این اے) کی بھٹو مخالف تحریک میں  سعودی سفیر ریاض الخطیب ہی تھے جنھوں نے بھٹو حکومت اور پی این اے کو سیاسی سمجھوتے پر آمادہ کیا۔ وہ الگ بات کہ جنرل ضیا الحق اور ان کے ساتھی اس سمجھوتے سمیت سب کچھ اچک لے گئے۔\nنواز شریف اور اہلِ خانہ کو ایک انڈرسٹینڈنگ کے تحت پرویز مشرف نے سعودیوں کی جانب سے ضمانت کے بعد ہی 10 برس جدہ میں رکھنے کی اجازت دی۔ محترمہ بے نظیر بھٹو اور پرویز مشرف کے درمیان این آر او امریکہ اور برطانیہ نے بطور ضمانتی متحدہ عرب امارات کی میزبانی میں کروایا۔ وہ الگ بات کہ بعد میں نہ بے نظیر رہیں، نہ پرویز مشرف رہے اور نہ ہی سپریم کورٹ نے این آر او رہنے دیا۔\nتازہ لڑائی اگرچہ میدان کی حد تک دس مئی کی سہہ پہر تھم گئی مگر میڈیا اور سوشل میڈیا پر اب تک جوشیلی جھڑپیں جاری ہیں۔ جنھوں نے جنگ صرف ہالی وڈ کی فلموں میں ہی دیکھی ہے، زیادہ تر وہی ٹی وی اینکرز اور یو ٹیوبرز سب سے اوپر اچھل رہے ہیں۔\nانڈین حکومت نے جنتا کو آپریشن سندور کی ’بے مثال کامیابیوں‘ سے آگاہ کرنے کے لیے گھر، گھر رابطہ مہم اور کانگریسی رہنما ششی تھرور سمیت چھ سیاسی دگجوں کو بیرونِ ملک اسی کام پر مامور کیا ہے۔ جبکہ پاکستان میں راتوں رات اہم شاہراہوں پر سبز بینرز اور عمارات پر سبز نیون سائنز پر صرف ایک نام تصویر کے ساتھ نمودار کروایا گیا ہے ’جنرل حافظ سید عاصم منیر‘۔\nفی الحال دونوں جانب کامیابیوں کے ڈنکے بجنے اور اپنا اپنا بیانیہ اپنی اپنی رعایا کے دماغوں میں اتارنے کا وقت ہے۔ اس غوغے کے بیچ معیشت، سیاسی و میڈیائی و آئینی و عدالتی آزادیاں فی الحال ایک جانب آرام سے بیٹھ کے اپنی باری  کا انتظار کریں۔ شکریہ۔",
        "published_date": "Sun, 18 May 2025 13:28:22 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cz0d3zn142ro#1",
        "title": "جیوتی ملہوترا: گرفتار انڈین یوٹیوبر جن پر ’ناپسندیدہ شخصیت‘ قرار دیے گئے پاکستانی اہلکار سے رابطے کا الزام ہے",
        "link": "https://www.bbc.com/urdu/articles/cz0d3zn142ro",
        "image_url": "https://ichef.bbci.co.uk/news/1024/branded_urdu/a262/live/7ff36b50-33e2-11f0-8947-7d6241f9fce9.jpg",
        "article": "انڈیا کی ریاست ہریانہ اور ریاست پنجاب کی پولیس نے گذشتہ روز پاکستانی حکام کو خفیہ معلومات فراہم کرنے کے الزام میں چند افراد کو گرفتار کیا ہے جن میں یوٹیوبر جیوتی ملہوترا اور دیویندر سنگھ بھی شامل ہیں۔\nجیوتی ملہوترا کا تعلق ہریانہ کے شہر حصار سے ہے اور وہ ایک ٹریول بلاگر اور یوٹیوبرہیں۔ ان کے علاوہ ہریانہ کے شہر کیتھل کے مست گڑھ گاؤں سے 25 سالہ دیویندر سنگھ، پنجاب کے مالیرکوٹلا سے ایک خاتون اور ایک نامعلوم شخص کو گرفتار کیا گيا ہے۔\nانڈین سوشل میڈیا پر ان لوگوں کے خلاف شدید غم و غصے کا اظہار کیا جا رہا ہے اور اس حوالے سے انفلوئنسر جیوتی ملہوترا کے یوٹیوب اور انسٹاگرام اکاؤنٹ سے ویڈیوز اور تصاویر شیئر کی جا رہی ہیں۔ جیوتی کو پانچ دن کے لیے پولیس ریمانڈ میں بھیج دیا گیا ہے۔\nدونوں ریاستوں کی پولیس سے موصول ہونے والی معلومات کے مطابق ان افراد پر الزام ہے کہ وہ بعض پاکستانی حکام کے ساتھ رابطے میں تھے اور انڈیا کی جانب سے پاکستان کے خلاف کیے جانے والے ’آپریشن سندور‘ سے متعلق معلومات ان کے ساتھ شیئر کر رہے تھے۔\nجیوتی ملہوترا ایک ٹریول بلاگر ہیں۔ انھوں نے اپنے یوٹیوب چینل کا نام 'ٹریول ود جو' رکھا ہے۔ انھوں نے اپنے یوٹیوب چینل پر مختلف ممالک میں اپنے سفر کی تفصیلات شیئر کی ہیں۔\nجیوتی نے اپنے یوٹیوب چینل پر پاکستان کے دورے کے بارے میں بھی کئی ویڈیوز پوسٹ کی ہیں۔\nبی بی سی کے نامہ نگار کمل سینی نے حصار کے ڈی ایس پی کملجیت کے حوالے سے بتایا کہ موصولہ اطلاع کی بنیاد پر پولیس نے حصار کی رہنے والی جیوتی ملہوترا کو آفیشل سیکرٹ ایکٹ اور بی این ایس 152 کے تحت گرفتار کیا ہے۔\nپولیس نے کہا کہ جیوتی کے موبائل اور لیپ ٹاپ سے کچھ مشتبہ معلومات ملی ہیں۔\nپولیس کے مطابق ’ہم نے اسے پانچ روز کی ریمانڈ پر لے لیا ہے اور ان سے پوچھ گچھ کی جاری ہے، وہ ایک پاکستانی شہری سے مسلسل رابطے میں تھیں، اس بارے میں مزید معلومات حاصل کی جا رہی ہیں۔‘\nایس پی حصار شاشنک کمار ساون نے ایک پریس کانفرنس سے خطاب کرتے ہوئے کہا کہ پاکستان اور انڈیا کے درمیان جاری کشیدگی میں جیوتی ملہوترا پاکستانی انٹیلیجنس آپریٹوز سے رابطے میں تھیں جو انھیں ایک 'ایسٹ' کے طور پر 'ڈویلپ' کر رہے تھے۔ انھوں نے کہا کہ جیوتی کا ناپسندیدہ قرار دیے گئے ایک پاکستانی اہلکار سے بھی رابطہ تھا۔ \nواضح رہے کہ 14 مئی کو انڈیا نے نئی دہلی میں پاکستانی ہائی کمیشن میں تعینات ایک پاکستانی اہلکار کو ناپسندیدہ قرار دیتے ہوئے ان پر 'سرکاری حیثیت کے برخلاف سرگرمیوں' میں ملوث ہونے کا الزام عائد کرتے ہوئے 48 گھنٹوں میں ملک چھوڑنے کی ہدایت کی تھی۔\nانڈین وزارت خارجہ کے مطابق 'متعلقہ پاکستانی اہلکار ایسی سرگرمیوں میں ملوث رہا ہے جو اس کی سفارتی حیثیت سے مطابقت نہیں رکھتی۔' اس بیان میں الزامات کی نوعیت کی مزید وضاحت نہیں کی گئی تھی۔\nایس پی حصار شاشنک کمار ساون مطابق 'ہمیں (انڈیا کی) سینٹرل ایجنسی سے یہ اطلاع ملی تھی جس پر ہم نے کام کیا تو پھر ہم نے حصار کی رہائشی جیوتی ملہوترا کو گرفتار کیا، جو پاکستانی انٹیلیجنس آپریٹوز سے رابطے میں تھیں اور وہ متعدد بار پاکستان بھی جا چکی ہیں اور وہ ایک بار چین بھی گئی ہیں۔\nایس پی حصار کے مطابق 'ابھی ہم جیوتی کی فنانشل ٹرانزیکشن اور سفر کی تفصیلات کا جائزہ لے رہے ہیں کہ وہ کہاں کہاں گئی ہیں اور کن کن لوگوں سے ملی ہیں۔ ہم سینٹرل ایجنسی سے رابطے میں ہیں۔'\nان کے مطابق ہمارے ملک کے کچھ اور بھی سوشل میڈیا انفلوئنسرز ان سے اور پاکستانی انٹیلیجنس آپریٹوز سے بھی رابطے میں تھے۔\nانھوں نے کہا کہ 'ماڈرن وار فیئر صرف سرحد پر نہیں لڑی جاتی اس کا جو ایک نیا طریقہ کار ہمیں پتا چلا ہے کہ جو پاکستانی انٹیلیجنس آپریٹوز ہیں وہ کچھ سوشل میڈیا انفلوئنسرز کو 'ریکروٹ' کرنے کی کوشش کر رہے ہیں، جہاں پر وہ اپنے سافٹ طاقت کے ذریعے اپنے بیانیے کی ترویج چاہتے ہیں۔'\nان کے مطابق جیوتی پہلگام حملے سے پہلے پاکستان بھی گئی تھیں اور ہم اس پر تحقیقات کر رہے ہیں۔ ان کے مطابق پولیس یہ بھی تفتیش کر رہی ہے کہ جیوتی اور کون سے سوشل میڈیا انفلوئنسرز سے رابطے میں تھیں اور ہمیں کچھ سن گن ملی ہے کہ اور لوگ بھی ان سے رابطے میں تھے۔\nایس پی حصار کے مطابق 'آپ کو جو انفارمیشن چھوٹی لگ رہی ہوتی ہے وہ سامنے والے کے لیے بڑی ہوتی ہے۔ ہم جنگی نوعیت کی صورتحال سے گزر رہے ہیں۔ (اطلاعات شیئر کر کے ان لوگوں نے) کافی غلط کیا ہے۔'\nانھوں نے دعویٰ کیا کہ جیوتی کو اہم معلومات یا تنصیبات تک رسائی نہیں تھی اور نہ وہ کوئی ان کے پاس ایسی چیز تھی جو وہ شیئر کرتیں۔\nجیوتی سے متعلق ایک اور سوال کے جواب میں انھوں نے کہا کہ 'ہم نے دباؤ نہیں ڈالا مگر چند ملین لائیک اور شیئر کے چکر میں وہ یہ سب کر رہی تھیں اور آسانی سے پیسہ کمانے کے رستے پر تھیں۔ ان کے مطابق پڑھے لکھے ہونے کے باوجود ایسے نوجوان کو پتا نہیں چلتا اور وہ غلط راہ پر چل نکلتے ہیں۔\nجیوتی کے والد ہریش کمار نے بتایا کہ جمعرات کی صبح 9.30 بجے پولیس اہلکار گھر آئے اور جیوتی کو اپنے ساتھ لے گئے۔\nانھوں نے کہا: ’پانچ، چھ لوگ آئے، انھوں نے تقریباً آدھے گھنٹے تک گھر کی تلاشی لی، جس کے بعد پولیس نے ایک لیپ ٹاپ اور تین موبائل فونز ضبط کر لے لیے۔‘\nہریش کمار نے بتایا کہ جیوتی صرف ایک بار پاکستان گئی ہے۔\nانھوں نے کہا: ’میری بیٹی حکومت کی اجازت سے گئی تھی، اسے چیک بھی کیا گیا اور پھر اسے ویزا دیا گیا، جس کے بعد ہی وہ پاکستان گئی۔‘\nہریش کمار نے کہا کہ وہ نہیں جانتے کہ جیوتی کون سا یوٹیوب چینل چلاتی ہے۔\nبہرحال جیوتی کے یوٹیوب پر تین لاکھ 80 ہزار سبسکرائبر ہیں۔ انھوں نے اپنے بارے میں لکھا ہے کہ وہ 'نومیڈک لیو گرل‘ ہیں۔ جس کا مطلب یہ ہوا کہ وہ خانہ بدوش یعنی گھومنے پھرنے کا شوق رکھنے والی لڑکی ہیں جن کا زوڈیئک سائن ’لیو‘ یا شیر ہے یعنی وہ 23 جولائی سے 22 اگست کے درمیان پیدا ہوئیں۔\nاس کے علاوہ انھوں نے لکھا ہے کہ وہ ’پنجاب اور ہریانہ کی گھومنے والی‘ لڑکی ہیں۔ پھر اپنے آپ کو ’پرانے خیالوں کی ماڈرن لڑکی‘ بتایا ہے۔\nانھوں نے اپنے انسٹا گرام پر بھی یہی کوائف لکھے ہیں۔ اس سوشل سائٹ پر ان کے ایک لاکھ 36 ہزار فالوئرز ہیں جبکہ فیس بک پر ان کے تین لاکھ 22 ہزار فالوئرز ہیں۔\nانھوں نے انڈیا کی ٹرینوں سے سفر کے دوران اپنی ویڈیوز شیئر کیے ہیں جن میں ’وندے بھارت‘ کی افتتاحی تقاریب کی ویڈیوز بھی شامل ہیں۔ ان کی حالیہ ویڈیوز میں ان کا انڈونیشا کے سفر اور بالی کے سفر کی روداد ہے۔\n'انڈین گرل ان پاکستان' نامی ان کی ایک ویڈیو کو ایک کروڑ 20 لاکھ ویوز ملے ہیں۔ یہ ایک سال سے زیادہ عرصہ پرانی ویڈیو ہے اور ان کی مقبول ترین ویڈیوز میں شامل ہے۔\nہریانہ پولیس کی سپیشل ڈیٹیکٹیو یونٹ (ایس ڈی  یو) نے کیتھل کے مست گڑھ گاؤں کے رہنے والے 25 سالہ دیویندر سنگھ کو پاکستانی خفیہ ایجنسی آئی ایس آئی کے لیے جاسوسی کے الزام میں گرفتار کیا ہے۔\nڈی ایس پی ویربھان سنگھ نے بتایا کہ ملزم پر انڈین فوج کے ’آپریشن سندور‘ سے متعلق معلومات سمیت خفیہ فوجی معلومات بھیجنے کا الزام ہے۔\nہریانہ کے ڈپٹی سپرنٹنڈٹ آف پولیس ویر بھان سنگھ نے کہا کہ دیویندر سنگھ کو اس سے قبل 13 مئی کو سوشل میڈیا پلیٹ فارم فیس بک پر غیر قانونی ہتھیاروں کے بارے میں پوسٹ کرنے پر حراست میں لیا گیا تھا۔\nڈی ایس پی ویر بھان نے کیس کی تصدیق کرتے ہوئے کہا: ’ملزم دیویندر سنگھ کرتار پور صاحب کی زیارت کے بہانے پاکستان گیا تھا، جہاں وہ پاکستان کی خفیہ ایجنسی آئی ایس آئی کے رابطے میں آیا۔ انڈیا واپس آنے کے بعد وہ فوج سے متعلق حساس معلومات پاکستان کو بھیجتا رہا ہے۔'\nپولیس کے مطابق 'پٹیالہ میں زیر تعلیم دیویندر سنگھ نے اپنے موبائل فون سے آرمی کینٹونمنٹ علاقے کی کچھ تصاویر لی تھیں اور انھیں آئی ایس آئی ایجنٹس کو بھیجا تھا۔'\nپولیس نے دیویندر کے موبائل فون اور دیگر آلات کو ضبط کر لیا ہے اور ان میں موجود مواد کی جانچ کی جا رہی ہے۔\nپولیس نے دیویندر کو عدالت میں پیش کیا اور اسے ریمانڈ پر لے لیا تاکہ ان سے مزید پوچھ گچھ کی جا سکے۔\nبی بی سی کے نامہ نگار چرنجیو کوشل نے بتایا کہ11 مئی کو پنجاب پولیس نے اطلاع دی تھی کہ پاکستان کے ہائی کمیشن میں تعینات ایک افسر کو معلومات فراہم کرنے کے الزام میں پنجاب کے شہر مالیر کوٹلہ سے ایک خاتون سمیت دو افراد کو گرفتار کیا گیا ہے۔\nپنجاب کے ڈی جی پی گورو یادو نے اپنے ٹوئٹر ہینڈل پر یہ معلومات فراہم کی تھی۔\nڈی جی پی کے مطابق گرفتار افراد کی شناخت غزالہ اور یامین محمد کے نام سے ہوئی ہے جو کہ مالیر کوٹلہ کے رہائشی ہیں۔ پولیس ٹیموں نے ان کے قبضے سے دو موبائل فون بھی برآمد کیے ہیں۔\nڈی جی پی گورو یادو نے کہا کہ ابتدائی تحقیقات سے پتہ چلا ہے کہ گرفتار ملزم خفیہ معلومات کو شیئر کرنے کے بدلے آن لائن ذرائع سے رقم حاصل کرتا تھا۔\nڈی جی پی کے مطابق دونوں ملزمان اپنے آپریٹر کے ساتھ مسلسل رابطے میں تھے اور ان کی ہدایات کے مطابق دوسرے مقامی آپریٹرز کو رقم بھیجتے تھے۔\nسوشل میڈیا پر ان گرفتاریوں کے حوالے سے کافی ہلچل ہے اور جیوتی ملہوترا تو مسلسل ایک دن سے ٹاپ ٹرینڈز میں شامل ہیں۔\nاس سے قبل بھی کئی انڈین شہریوں کو پڑوسی ملک پاکستان کو حساس معلومات شیئر کرنے کے الزامات میں گرفتار کیا گیا ہے لیکن اس سے قبل ان حراستوں پر اس قدر شور برپا نہیں ہوتا تھا۔\nرواں سال فروری میں قومی تفتیشی ادارے این آئی اے نے تین افراد کو جنوبی ریاست کرناٹک سے گرفتار کیا تھا اور پاکستانی ایجنٹوں کے ساتھ ان کے روابط کی بات کہی تھی۔ پولیس نے ان کی شناخت ویتھن لکشمن تانڈیل، اکشے روی نایک اور ابھیشیک پی اے کے طور پر کی تھی۔\nاین آئی اے نے ایک بیان میں کہا کہ ’مقامی پولیس کی مدد سے منگل کو گرفتار کیے گئے تینوں ملزمان کو سوشل میڈیا کے ذریعے پاکستان انٹیلی جنس آپریٹیو (پی آئی اوز) کے ساتھ رابطے میں پایا گیا تھا۔‘\nاس سے قبل سنہ 2022 میں دی ہندو کی رپورٹ کے مطابق انڈین فضائیہ کے ایک افسر کو حساس معلومات لیک کرنے کے الزام میں گرفتار کیا گيا تھا اور ان کی شناخت دیوندر ناراین شرما کے طور پر کی گئی تھی اور کہا گیا تھا کہ وہ 'ہنی ٹریپ' کا شکار ہوئے تھے۔",
        "published_date": "Sun, 18 May 2025 12:26:51 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cx27ykw43d0o#1",
        "title": "انڈیا کی ’پش بیک‘ پالیسی پر بنگلہ دیش برہم: مبینہ غیر قانونی تارکین وطن کی زبردستی سرحد پار واپسی کا الزام",
        "link": "https://www.bbc.com/urdu/articles/cx27ykw43d0o",
        "image_url": "https://ichef.bbci.co.uk/news/1024/branded_urdu/78f4/live/1d58a2b0-33e9-11f0-8519-3b5a01ebe413.png",
        "article": "بنگلہ دیش نے انڈیا پر الزام عائد کرتے ہوئے کہا ہے کہ انڈیا میں پکڑے جانے والے مبینہ غیر قانونی بنگلہ دیشی شہریوں کو ان کے ملک کی سرحد کی جانب زبردستی بھیجا جا رہا ہے۔ \nیہ دعویٰ بنگلہ دیش کی سرحد کی نگرانی کے لیے وقف بارڈر گارڈ بنگلہ دیش (بی جی بی) کے کمانڈر لیفٹیننٹ کرنل جبار احمد کی جانب سے سامنے آیا ہے۔ \nبارڈر سکیورٹی کے عہدیدار کے الزام کے بعد اب بنگلہ دیش کے امور داخلہ کے مشیر لیفٹیننٹ جنرل (ریٹائرڈ) محمد جہانگیر عالم چودھری بھی ان کی تائید کرتے دکھائی دے رہے ہیں۔ \nڈھاکہ ٹریبیون اخبار کے مطابق سنیچر کی صبح جہانگیر عالم چودھری نے ایک بیان میں کہا ہے کہ جمعے کو انڈیا کی جانب سے لوگوں کو برہمن بیڑیا بارڈر کی طرف زبردستی دھکیلنے کی کوشش کی گئی جسے سرحدی محافظوں اور مقامی باشندوں کی مدد سے ناکام بنا دیا گیا۔\nانھوں نے کہا کہ ’ہم نے انڈیا سے درخواست کی ہے کہ وہ اس طرح کے بے دخل کرنے والے اقدامات کا سہارا نہ لے بلکہ اس کے لیے طے شدہ طریقہ کار کے مطابق عمل کرے۔‘\nبنگلہ دیش کے اخبار ڈیلی سٹار کے مطابق رواں ہفتے بنگلہ دیش کی وزارت خارجہ نے انڈیا کو ایک خط لکھا جس میں کہا گیا تھا کہ کوئی بھی دباؤ بڑھانے کی کوشش موجودہ دو طرفہ فریم ورک کی خلاف ورزی ہے۔\nڈیلی سٹار کے مطابق وزارت خارجہ نے متنبہ کیا ہے کہ ’انڈیا کے اس اقدام سے نہ صرف سکیورٹی کو خطرات درپیش آ سکتے ہیں بلکہ بڑے پیمانے پر منفی عوامی رد عمل سامنے آنے کا بھی خدشہ ہے۔‘\nبنگلہ دیش کے ان الزامات پر انڈیا کی جانب سے تاحال کسی قسم کا سرکاری ردعمل سامنے نہیں آیا ہے تاہم شمال مشرقی انڈیا کی دو ریاستوں کے وزرائے اعلیٰ، آسام کے وزیر اعلیٰ ہمانتا بسوا سرما اور تری پورہ کے وزیر اعلیٰ مانک ساہا کے بیانات نے ’پش بیک‘ پالیسی پر عمل درآمد کا اشارہ دیا ہے۔\nبنگلہ دیش کے امور داخلہ کے مشیر لیفٹیننٹ جنرل (ریٹائرڈ) محمد جہانگیر عالم چودھری نے صحافیوں سے بات چیت میں کہا کہ بنگلہ دیش سفارتی اقدامات کے ذریعے اپنی سرحدوں پر پش ان واقعات کو روکنے کے لیے پرعزم ہے۔ \nانھوں نے دعویٰ کیا کہ ’بنگلہ دیش نے ہمیشہ بین الاقوامی قوانین اور پروٹوکول کی پیروی کی ہے۔‘\nجہانگیر عالم چودھری کے مطابق ’ہم نے اس معاملے میں انھیں (بھارت) آگاہ کر دیا ہے کہ اگر کوئی بنگلہ دیشی انڈیا میں غیر قانونی طور پر رہ رہا ہے تو اسے قواعد کے مطابق واپس بھیجا جائے۔‘\nانھوں نے مزید کہا کہ ’اسی طرح، اگر کوئی انڈین شہری بنگلہ دیش میں نامکمل یا غلط دستاویزات کے رہتا پایا جاتا تو اسے قانونی طریقہ کار کے بعد واپس بھیج دیا جائے گا۔‘\nانھوں نے کہا کہ خارجہ اور قومی سلامتی امور کے حکام اور روہنگیا امور کے بارے میں ملک کے چیف ایڈوائزر سفارتی سطح پر انڈیا کے ساتھ رابطے میں ہیں۔\nاس سے قبل بی جی بی کی 25ویں بٹالین کے کمانڈر لیفٹیننٹ کرنل جبار احمد نے بی بی سی بنگلہ کو بتایا کہ ’انھیں کچھ لوگوں کو سرحد پار بھیجنے کے منصوبے کی اطلاع ملی تھی۔‘\n8 مئی کو بی جی بی نے 116 افراد کو گرفتار کیا اور دعویٰ کیا کہ انھیں انڈیا کی جانب سے کھگراچاری اور بنگلہ دیش کے شمالی ضلع کوریگرام کے قریب سرحد میں داخل ہونے پر مجبور کیا گیا۔\nبنگلہ دیش کے ضلع کھگرا چاری کی ایڈیشنل کمشنر نظم الآرا سلطانہ نے بی بی سی کو بتایا کہ سات مئی کو انڈیا نے مٹیرنگا، شانتی پور اور پنچھاری سرحدوں پر کل 72 افراد کو بنگلہ دیش میں واپس دھکیل دیا تھا۔\nبی جی بی نے الزام لگایا ہے کہ انڈیا بارڈر سیکورٹی فورس (بی ایس ایف) برہمن بیڑیا میں بیجے نگر سرحد سے لوگوں کو واپس بھیجنے کی کوشش کر رہی تھی۔\nبی جی بی نے کہا کہ ایسی ہی ایک کوشش کو دو روز قبل مقامی لوگوں کی مدد سے ناکام بنایا گیا تھا۔\nبنگلہ دیش کے ان الزامات کے بعد اب یہ سوال اٹھایا جا رہا ہے کہ کیا انڈیا کی طرف سے کسی قسم کی ’پش بیک‘ (بے دخلی) کی پالیسی اپنائی جا رہی ہے؟\nغیر قانونی طور پر انڈیا میں مقیم بنگلہ دیشی شہریوں کا مسئلہ دونوں ملکوں کے درمیان گزشتہ چند سالوں سے ایک حساس مسئلہ رہا ہے۔\nانڈیا کی بارڈر سیکورٹی فورس (بی ایس ایف) انسانی سمگلنگ کا شکار ہونے والی نابالغ خواتین یا انسانی ہمدردی کی بنیاد پر شہریوں کو بنگلہ دیش واپس بھیجتی تھی لیکن ’پش بیک‘ کے لیے کوئی سرکاری پالیسی نہیں رہی ہے۔\nتاہم گزشتہ ہفتے 11 مئی کو انڈیا کی ریاست آسام کے وزیر اعلیٰ ہمانتا بسوا سرما نے کہا تھا کہ انڈین حکومت بنگلہ دیشی دراندازوں سے نمٹنے کے لیے زبردستی بے دخلی کی حکمت عملی پر کام کر رہی ہے۔\nہمنتا بسوا سرما کے آفیشل سوشل میڈیا ہینڈل پر پوسٹ اس ویڈیو میں وہ کہتے دکھائی دے رہے ہیں کہ ’دراندازی ایک بڑا مسئلہ ہے، ہم نے فیصلہ کیا ہے کہ اب ہم قانونی عمل میں نہیں جائیں گے۔ پہلے یہ فیصلہ کیا گیا تھا کہ اس شخص کو گرفتار کرکے انڈین قانونی نظام میں لایا جائے، اسی لیے اب دراندازی کی اتنی خبریں سننے کو مل رہی ہیں کیونکہ ان کیسز میں اضافہ ہوا ہے۔\nان کا کہنا تھا کہ ’پہلے بھی ہر سال چار سے پانچ ہزار افراد کو گرفتار کیا جاتا تھا، وہ جیل جاتے تھے، جس کے بعد انھیں عدالت میں پیش کیا جاتا۔ اب ہم نے فیصلہ کیا ہے کہ ہم انھیں اپنے ملک میں نہیں لائیں گے، بلکہ واپس ان کے ملک دھکیلیں گے، یہ ایک نیا رجحان ہے، یہی وجہ ہے کہ اعداد و شمار زیادہ معلوم ہوتے ہیں، لیکن پش بیک کی وجہ سے اب یہ تعداد کم ہوگی۔\nانڈین ایکسپریس کے مطابق رواں ہفتے تری پورہ کے وزیر اعلیٰ مانک ساہا نے بھی کہا تھا کہ ’گذشتہ سال کے مقابلے میں بین الاقوامی سرحد سے غیر قانونی طور پر تری پورہ میں داخل ہونے والے لوگوں کو حراست میں لینے کے واقعات میں 36 فیصد اضافہ ہوا ہے۔‘\nانھوں نے کہا کہ ’ہم تینوں اطراف سے بنگلہ دیش سے گھرے ہوئے ہیں۔ سرحدی سلامتی کے معاملات میں بی ایس ایف پہلی لائن میں، تریپورہ سٹیٹ رائفلز دوسری جبکہ ریاستی پولیس تیسری لائن میں ہے۔ پچھلی حکومتوں کے برعکس اس بار پولیس کو آزادی دی گئی ہے اور ہم نے فیصلہ کیا ہے کہ ہم ان کے کام میں مداخلت نہیں کریں گے۔ پولیس امن و امان برقرار رکھنے کے لیے کام کر رہی ہے۔‘\n واضح رہے کہ پہلگام حملے کے بعد انڈیا کی کئی ریاستوں میں غیر قانونی بنگلہ دیشی شہریوں کے خلاف کریک ڈاؤن تیز ہو گیا ہے۔\n گجرات، راجستھان، اتر پردیش، دہلی اور اڑیسہ سمیت کئی ریاستوں میں ایسے مبینہ غیر قانونی شہریوں کو حراست میں لیا گیا ہے۔ حال ہی میں اس اپریشن کی تصاویر بھی سوشل میڈیا پر وائرل ہوئیں۔\nگزشتہ تین ہفتوں میں گجرات اور راجستھان پولیس نے ایک ہزار سے زائد مبینہ غیر قانونی بنگلہ دیشی شہریوں کو گرفتار کیا ہے۔\nبی بی سی کے ساتھی صحافی موہر سنگھ مینا کے مطابق راجستھان سے گرفتار کیے گئے 148 افراد کی پہلی کھیپ کو گزشتہ بدھ کو خصوصی طیارے کے ذریعے تری پورہ کے شہر اگرتلہ روانہ کیا گیا۔\nادھر بی بی سی بنگلہ نے تصدیق کی ہے کہ حال ہی میں سرحد سے بنگلہ دیش بھیجے گئے افراد میں وہ لوگ شامل ہیں جو گجرات یا راجستھان میں پکڑے گئے تھے۔\nگجرات اور راجستھان پولیس نے کہا ہے کہ جن بنگلہ دیشی شہریوں کی شناخت کی تصدیق ہو گئی ہے انھیں ملک بدر کر دیا جائے گا۔\nاڑیسہ سمیت بعض دیگر ریاستوں میں بنگلہ دیشی شہریوں کی گرفتاری کی اطلاعات ہیں۔ پولیس ان مبینہ غیر قانونی بنگلہ دیشی شہریوں کو ’درانداز‘ قرار دے رہی ہے۔ \nبنگلہ دیش کے شہر کھگرا چاری کی ایڈیشنل کمشنر نظم الآرا سلطانہ نے بی بی سی بنگلہ کو تصدیق کرتے ہوئے کہا کہ بدھ کی صبح کھگرا چاری میں مٹیرنگا، شانتی پور اور پنچھاری کی سرحدوں سے کل 72 افراد کو بنگلہ دیش زبردستی وگاپس بھیجا گیا۔ \nکھگرا چاری کے مقامی صحافی سمیر ملک نے بی بی سی بنگلہ کو بتایا کہ ’حراست میں لیے گئے لوگوں نے انکشاف کیا کہ بی ایس ایف کے اہلکار انھیں ہوائی جہاز کے ذریعے گجرات سے تریپورہ لے گئے تھے۔ پھر وہ ایک گھنٹے تک پیدل چلے اور پھر بی ایس ایف نے انھیں سرحد کے پار بھیج دیا۔‘\nاس وقت بے دحل کیے جانے والوں کو بی جی بی کی نگرانی میں سرحد پر مختلف مقامات پر رکھا گیا ہے۔\nگجرات پولیس نے 25 اپریل کو احمد آباد میں سرچ آپریشن کیا۔ پولیس کے مطابق احمد آباد میں اب تک تقریباً 900 مبینہ بنگلہ دیشیوں کو حراست میں لیا گیا ہے۔\nاحمد آباد کے علاوہ، پولیس نے سورت، راجکوٹ اور وڈودرا میں ’غیر قانونی طور پر مقیم غیر ملکیوں‘ کو بھی گرفتار کیا۔\nبنگلہ دیش کے شہر کھگرا چاری کی ایڈیشنل کمشنر نظم الآرا سلطانہ نے بی بی سی بنگلہ کو تصدیق کرتے ہوئے کہا کہ بدھ کی صبح کھگرا چاری میں مٹیرنگا، شانتی پور اور پنچھاری کی سرحدوں سے کل 72 افراد کو بنگلہ دیش زبردستی وگاپس بھیجا گیا۔ \nکھگرا چاری کے مقامی صحافی سمیر ملک نے بی بی سی بنگلہ کو بتایا کہ ’حراست میں لیے گئے لوگوں نے انکشاف کیا کہ بی ایس ایف کے اہلکار انھیں ہوائی جہاز کے ذریعے گجرات سے تریپورہ لے گئے تھے۔ پھر وہ ایک گھنٹے تک پیدل چلے اور پھر بی ایس ایف نے انھیں سرحد کے پار بھیج دیا۔‘\nاس وقت بے دحل کیے جانے والوں کو بی جی بی کی نگرانی میں سرحد پر مختلف مقامات پر رکھا گیا ہے۔\nگجرات پولیس نے 25 اپریل کو احمد آباد میں سرچ آپریشن کیا۔ پولیس کے مطابق احمد آباد میں اب تک تقریباً 900 مبینہ بنگلہ دیشیوں کو حراست میں لیا گیا ہے۔\nاحمد آباد کے علاوہ، پولیس نے سورت، راجکوٹ اور وڈودرا میں ’غیر قانونی طور پر مقیم غیر ملکیوں‘ کو بھی گرفتار کیا۔\nانگریزی اخبار دی ہندو کی ایک رپورٹ کے مطابق بی ایس ایف کی جانب سے گجرات میں گرفتار کیے گئے ’غیر قانونی‘ بنگلہ دیشی تارکین وطن کو زبردستی بے دخل کرنے سے بہت پہلے، دارالحکومت دہلی سے حراست میں لیے گئے 80 تارکین وطن کو سرکاری طور پر کلکتہ بھیج دیا گیا تھا۔\nاخباری رپورٹ میں کہا گیا ہے کہ 23 اپریل کو دہلی میں غیر ملکیوں کے علاقائی رجسٹریشن آفس نے بی ایس ایف ایسٹرن کمانڈ کو ایک خط لکھا جس میں کہا گیا تھا کہ 80 لوگوں کے ایک گروہ کو کولکتہ لایا جائے گا۔\nاس خط میں کلکتہ پولیس سے مدد مانگی گئی تھی کہ ان گرفتار افراد کو ٹرین کے ذریعے پہنچنے کے بعد ان کو بی ایس ایف کے حوالے کیا جائے۔\nگزشتہ چند ماہ سے دہلی پولیس ایک مہم کے ذریعے غیر قانونی بنگلہ دیشی شہریوں کو گرفتار کر رہی ہے۔\nجمعہ کو دہلی پولیس کی کرائم برانچ نے کہا کہ اس نے 16 غیر قانونی بنگلہ دیشی تارکین وطن کو گرفتار کیا ہے۔\nدوسری جانب ان خبروں پر گجرات، راجستھان، دہلی پولیس اور بی ایس ایف کی طرف سے کوئی سرکاری ردعمل سامنے نہیں آیا۔\nتاہم بی ایس ایف کا کہنا ہے کہ ’پش بیک‘ کا لفظ ان کی ڈکشنری میں نہیں لیکن سکیورٹی فورسز کے کچھ ذرائع نے بی بی سی بنگلہ کو بتایا کہ جن لوگوں کی شناخت حال ہی میں غیر قانونی بنگلہ دیشی شہری کے طور پر ہوئی ہے، انھیں چھوٹے اور بڑے گروپوں میں تقسیم کر کے واپس بھیجا جا رہا ہے۔ \nان ذرائع نے بی بی سی بنگلہ کو بتایا کہ اگر گرفتاریاں ظاہر کی گئیں تو زیر حراست افراد کے خلاف مقدمہ درج کیا جائے گا اور پھر انھیں جیل میں ڈال دیا جائے گا۔\nاس کے بعد طویل سفارتی پیچیدگیوں سے گزرنے کے بعد انھیں بنگلہ دیش واپس بھیجنے کا طریقہ اختیار کیا جائے گا۔ یہ ایک بہت طویل عمل ہے اور اس میں کئی سال لگتے ہیں۔\nپناہ گزینوں کی مدد کے لیے ایک تنظیم چلانے والے آصف فاروق نے بی بی سی بنگلہ کو بتایا کہ ’ہمیں ان کی مدد کے لیے ہیلپ لائن شروع کیے ہوئے تقریباً ایک ماہ ہو گیا ہے۔ ہمیں گجرات سے تقریباً 550 اور راجستھان سے تقریباً 200 کالز موصول ہوئی ہیں۔‘\nانھوں نے مزید کہا کہ ’اب تک ہم گجرات میں 68 اور راجستھان میں 109 شکایات کو حل کرنے میں کامیاب ہوئے ہیں۔ صرف ایک معاملے میں ہمیں معلوم ہوا ہے کہ مغربی بنگال کے ضلع نادیہ سے گرفتار ایک شخص کو عدالت میں پیش کیا گیا اور اب وہ حراستی کیمپ میں ہے۔",
        "published_date": "Sun, 18 May 2025 16:15:30 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cp8dy0p9d7do#1",
        "title": "امریکی صدر کا طیارہ ’ایئر فورس ون‘ اندر سے کیسا ہے؟",
        "link": "https://www.bbc.com/urdu/articles/cp8dy0p9d7do",
        "image_url": "https://ichef.bbci.co.uk/news/1024/branded_urdu/4bf5/live/71cee540-33bf-11f0-8519-3b5a01ebe413.jpg",
        "article": "امریکی صدور کے ساتھ سفر کرنے والے زیادہ تر صحافیوں کو صدارتی طیارے ایئر فورس ون کے اندرونی حصے کے بارے میں زیادہ علم نہیں ہوتا کہ وہ کیسا نظر آتا ہے اور وہاں کیا کیا آسائشیں دستیاب ہیں۔\nاس کی وجہ یہ ہے کہ پریس کیبن طیارے کے پچھلے حصے میں ہوتا ہے اور اس میں عقب میں لگے زینوں سے داخل ہونا ہوتا ہے۔ یہ سیڑھیوں کے ساتھ مڑتے ہی نظر آتا ہے۔\nطیارے کے اگلے حصے میں موجود صدارتی سویٹ تک پہنچنے کے لیے ان کا سامنا پہلے پڑوسی کیبن میں موجود مسلح خفیہ سروس کے ایجنٹوں سے ہوتا ہے جن سے بات چیت کے بعد ہی آگے جایا جا سکتا ہے۔\nڈونلڈ ٹرمپ کے حالیہ مشرق وسطیٰ کے دورے میں جب اس مخصوص اور مشہور طیارے کے مستقبل پر بہت بات ہو رہی تھی تو فاکس نیوز کے پریزینٹر شان ہینیٹی کو ترجیحی نشست اور صدر تک رسائی دی گئی تھی تاکہ وہ دورانِ پرواز ان کا انٹرویو کر سکیں۔\nلیکن صدر کے ہمراہ سفر کرنے والے باقی تمام صحافیوں کو طیارے کے چھوٹے سے مخصوص حصے تک ہی محدود رکھا گیا تھا۔\nیہ ایک تیز رفتار سفر تھا جس میں تین راتوں میں تین ممالک کا دورہ کیا گیا اور تقریبا نصف دنیا کا فاصلہ طے کیا گيا۔ صدر نے اسے قوت 'برداشت کے امتحان' کے طور پر بیان کیا گیا کیونکہ اس دوران ان کے عملے اور ہم سفر صحافیوں کو اس مشکل سے گزرنا پڑا۔\nتاہم امریکہ کے صدارتی طیارے میں سفر کرنا کسی طور بُرا سفر نہیں کہا جا سکتا۔ صحافیوں کے لیے مختص کیبن میں 14 نشستیں ہوتی ہیں جو عموماً ملکی فضائی کمپنیوں کی فرسٹ کلاس جتنی آرام دہ ہوتی ہیں۔\nایک باتھ روم اور ایک میز ہوتی ہے جس پر ہلکی پھلکی خوراک رکھی جاتی ہے (جس میں صدر کے دستخط والے مشہور ایئر فورس ون ایم اینڈ ایمز بھی شامل ہیں جو کہیں اور دستیاب نہیں ہوتے)۔\nکیبن میں دو ٹی وی سکرینیں آویزاں ہیں، جن پر عموماً صدر کے پسندیدہ نیوز چینل (جو بائیڈن کے دور میں سی این این، جبکہ ٹرمپ کے دور میں فاکس نیوز) چل رہے ہوتے ہیں۔ کبھی کبھار فٹبال اور دیگر کھیلوں کے مقابلے بھی چلائے جاتے ہیں۔\nلمبے سفر کے دوران، جہاز کے باورچی خانے سے پلیٹ میں کھانے پیش کیے جاتے ہیں (صدر کے لیے علیحدہ اور زیادہ نفیس مینیو ہوتا ہے) اور مختصر پروازوں میں عموماً پیکڈ کھانا دیا جاتا ہے۔\nلیکن اگر ٹرمپ نے قطر کی 'فضا میں محل' جیسے طیارے کی پیشکش قبول کر لی تو اس مشہور طیارے کا اندرونی حصہ جلد ہی مکمل طور پر بدل سکتا ہے۔ واضح رہے کہ قطر نے ایئرفورس ون کی جگہ امریکی صدر کو نئے طیارے کی تحفتا پیشکش کی ہے جو کہ کسی امریکی صدر کو ملنے والا سب سے بڑا غیر ملکی تحفہ ہو گا۔\nتکنیکی طور پر ’ایئر فورس ون‘ ایک ریڈیو کال سائن یعنی مخصوص پکارے جانے والا نام ہے جو ایسے کسی بھی فضائیہ کے طیارے کے لیے استعمال ہوتا ہے جس میں امریکی صدر سوار ہو۔ چنانچہ سنہ 1960 کی دہائی میں جب لِنڈن بی جانسن آسٹن سے اپنے ٹیکساس والے فارم گئے تھے تب انھوں نے ایک چھوٹا پروپیلر طیارہ استعمال کیا تھا اور اسے بھی ایئر فورس ون کہا گیا تھا۔\nلیکن جس ایئر فورس ون کا اکثر لوگوں کے ذہن میں تصور ہے وہ ہیرسن فورڈ کی ایکشن فلم میں پیش کیا جانے والا طیارہ 747-200 بی طیارہ ہے جو اوپر سے آبی نیلے اور سٹیل نیلے اور سفید رنگ کا ہے جبکہ اس کا نچلا حصہ زرد یا نارنج رنگ کا ہے۔ ایئرفورس ون کے اس رنگین خاکے کو سنہ 1962 میں خاتونِ اول جیکی کینیڈی نے منتخب کیا تھا۔\nفی الحال فضائیہ کے بیڑے میں ایسے دو 747 طیارے ہیں جو 1990 سے استعمال ہو رہے ہیں۔ وقت کے ساتھ ساتھ ہوائی جہازوں کی ٹیکنالوجی اور دیگر تمام لوازمات میں کافی ترقی ہو چکی ہے۔ اگرچہ طیاروں کو اپ گریڈ کیا گیا ہے مگر اب ان کے فریم اور انجن کو برقرار رکھنا کافی مہنگا ہوتا جا رہا ہے۔ ان طیاروں پر سال کے اثرات نظر آنے لگے ہیں۔\nطیارے کی یہ صورتحال موجودہ وائٹ ہاؤسکے مکین کو خاصی ناگوار گزری ہے کیونکہ وہ واحد امریکی صدر ہیں جن کے پاس عہدہ سنبھالنے سے پہلے ذاتی جیٹ اور حتیٰ کہ ایک فضائی کمپنی بھی تھی۔\nانھوں نے ابوظہبی میں ایک انڈسٹری بریفنگ میں طیارے کی عمر کے بارے میں مبالغہ آمیز انداز میں بات کرتے ہوئے کہا: ’میں اب رخصت ہوتا ہوں اور ایک 42 سالہ بوڑھے بوئنگ پر سوار ہونے جا رہا ہوں۔ لیکن نئے طیارے آ رہے ہیں۔‘\nنئے طیارے آ تو رہے ہیں، مگر ٹرمپ کے لیے شاید جلد نہیں۔ اپنے پہلے دور میں، انھوں نے ایک نئے صدارتی طیارے کا اعلان کیا تھا جو بوئنگ بنا رہا تھا۔ انھوں نے ذاتی طور پر اس کا رنگ سکیم منتخب کیا تھا اور جیکی کینیڈی کا روایتی ڈیزائن ہٹا کر سرخ، سفید اور نیلے رنگ کا انتخاب کیا ہے۔ انھوں نے اس نئے طیارے کے ماڈل کو اوول آفس میں فخر سے سجا رکھا ہے۔\nیہ طیارے در اصل سنہ 2021 تک تیار ہونے تھے، مگر تاخیر اور لاگت میں اضافے کی وجہ سے اب اس چار ارب ڈالر میں بننے والے دو طیارے کے مکمل ہونے کا امکان بہت کم ہے، خاص طور پر ٹرمپ کے دوسرے دورِ صدارت کے دوران جو جنوری 2029 میں ختم ہو نے والا ہے۔\nانھوں نے ٹیکنالوجی کے ارب پتی تاجر ایلون مسک کو طیارے کے مکمل کرنے کے عمل تیز کرنے کا کام سونپا ہے، اور نجی طور پر ان سے اس بات پر افسوس کا اظہار کیا ہے کہ ایسے پرانے طیارے میں سفر کرنا ان کے لیے شرمندگی کا باعث ہے۔\nیہی وجہ ہے کہ صدر نے اپنی فضائی نقل و حمل کے مسائل کے حل کے لیے فوری اور پرکشش متبادل پر غور کرنا شروع کر دیا ہے۔ اور یہ متبادل انھیں خلیجی ریاست قطر کی طرف سے پیش کیا گیا ہے۔\nگذشتہ ہفتے قطر کی طرف سے انھیں تحفے میں دیے جانے والے 400 ملین ڈالر مالیت کے شاندار 747-8 طیارے کی خبر شہ سرخیوں میں آئی تھی۔ لیکن اس کے بارے میں بتایا جاتا ہے کہ یہ تحفہ کئی مہینوں سے زیر غور تھا۔\nفروری کے وسط میں اپنے دوسرے دورِ صدارت کے آغاز کے کچھ ہفتوں بعد ٹرمپ نے خفیہ طور پر اس طیارے کو دیکھا بھی۔\nاتنے بڑے غیر ملکی تحفے کے قانونی اور اخلاقی پہلوؤں پر صدر کے ناقدین اور کچھ اتحادیوں کی طرف سے سوالات اٹھائے گئے ہیں۔ اس کے علاوہ ایک غیر ملک کا 747 طیارے کو امریکی صدر کے استعمال کے لیے تیار کرنا کئی تکنیکی چیلنجز بھی پیدا کرتا ہے۔\nاس طیارے کو دورانِ پرواز ایندھن بھرنے کے قابل بنانا ہو گا، اور اس میں جدید مواصلاتی اور حفاظتی نظام بھی نصب کرنا ہو گا۔ موجودہ طیارے اس قابل ہیں کہ وہ جوہری دھماکے کی برقی مقناطیسی لہروں سے بھی محفوظ رہیں۔\nہوائی تجزیہ کار اور ایروڈائنامک ایڈوائزری کے مینیجنگ ڈائریکٹر رچرڈ ابوالعافیہ کہتے ہیں کہ اس طیارے کی مکمل تیاری میں کئی سال لگیں گے اور یہ کم از کم 2030 تکن ہی تیار ہو سکے گا۔\nوہ کہتے ہیں کہ اس کے بارے میں 'انھیں یہ فرض کرنا پڑے گا کہ یہ طیارہ 13 سال تک کسی خطرناک مقام پر لاوارث پڑا رہا ہے۔ یعنی اس کا مطلب یہ ہے کہ طیارے کو صرف کھول دینا کافی نہیں، بلکہ اس کا ہر ایک پرزہ بھی الگ کر کے جانچنا پڑے گا۔'\nاس نئے نظام کو چلانے کے لیے اضافی توانائی بھی درکار ہو گی، اور ہو سکتا ہے کہ اندرونی ترتیب بھی بدلنی پڑے۔ یہ بھی ممکن ہے کہ اصل ڈیزائن میں صحافیوں کے لیے کوئی کیبن موجود نہ ہو۔\nسنٹر فار سٹریٹیجک اینڈ انٹرنیشنل سٹڈیز کے دفاع و سلامتی شعبے میں سینیئر مشیر مارک کانسیئن کہتے ہیں کہ ایسی تبدیلیوں کی لاگت ایک ارب ڈالر تک جا سکتی ہے۔\nتاہم، وہ یہ بھی کہتے ہیں کہ ٹرمپ چاہیں تو ان حفاظتی تبدیلیوں میں سے کچھ یا سب کو معاف کر سکتے ہیں۔\nانھوں نے کہا کہ ’وہ صدر ہیں‘، کچھ بھی کر سکتے ہیں۔\nجب فضائیہ بالآخر موجودہ 747 طیاروں کو ریٹائر کر رہی ہوگی تو وہ ایک ایسے طیارے کو رخصت کرے گی جو کئی دہائیوں تک امریکی تاریخ کا حصہ رہا ہے۔ یہ وہی طیارہ ہے جو صدر بل کلنٹن، جمی کارٹر اور جارج ڈبلیو بش کو 1995 میں اسرائیلی وزیر اعظم اسحاق رابن کے جنازے میں لے کر اسرائیل پہنچا تھا۔\n11 ستمبر کے حملے کے بعد صدر جارج ڈبلیو بش نے اسی طیارے پر گھنٹوں فضا میں سفر کیا اور دورانِ پرواز ایندھن بھرا گیا۔ بہت دیر بعد ہی سکیورٹی ٹیم نے انھیں زمین پر اترنے اور قوم سے خطاب کرنے کی اجازت دی۔ اس کے بعد ہی وہ واشنگٹن واپس پہنچے۔\nچھ امریکی صدور نے ان طیاروں میں امریکہ کے طول و عرض اور دنیا کے کئی خطوں میں جانے کے لیے ان طیاروں سے سفر کیا ہے۔ انھی میں سے ایک صدر بائیڈن کو 7 اکتوبر کے حماس حملے کے چند دن بعد اسرائیل لے گیا تھا۔\nٹرمپ نے بھی اس طیارے کو اپنی انتخابی مہم کے دوران مؤثر انداز میں استعمال کیا تھا، ہوائی اڈوں پر جلسے کیے، مجمع کے اوپر سے طیارہ گزارا اور پھر لینڈنگ کے بعد انھوں نے اسے اپنی تقریر کے لیے ایک شاندار پس منظر کے طور پر استعمال کیا۔\nٹرمپ کے حالیہ مشرق وسطیٰ کے سفر کے دوران، سعودی عرب، قطر اور متحدہ عرب امارات کے فوجی طیاروں نے ایئر فورس ون کو اپنی فضائی حدود میں تحفظ فراہم کیا۔\nاگرچہ یہ طیارہ اب بوڑھا ہو چکا ہے لیکن ایئر فورس ون اب بھی دنیا میں امریکی صدارتی طاقت اور اختیار کی سب سے نمایاں علامتوں میں سے ایک ہے۔ یہ ایک فوجی طیارہ جو ایک اعلیٰ مقصد کے لیے استعمال ہوتا ہے۔\nابوالعافیہ کہتے ہیں کہ ’یہ عیش و عشرت کے لیے نہیں بنایا گیا۔ یہ ایک فضائی کمانڈ پوسٹ ہے۔ آپ وہاں پارٹی کرنے نہیں جاتے۔‘\nمیکس ماٹزا کی اضافی رپورٹنگ کے ساتھ",
        "published_date": "Sun, 18 May 2025 12:51:20 UTC",
        "source": "BBC Urdu"
    },
    {
        "guid": "https://urdu.arynews.tv/colonel-sofia-bjp-ministers-apology-rejected-indian-supreme-court/",
        "title": "کرنل صوفیہ کیخلاف غلیظ زبان، بھارتی سپریم کورٹ میں بی جے پی وزیر کی معافی نامنظور",
        "link": "https://urdu.arynews.tv/colonel-sofia-bjp-ministers-apology-rejected-indian-supreme-court/",
        "image_url": "https://urdu.arynews.tv/wp-content/uploads/2025/05/Colone-Sofia-and-Jay-shah.jpg",
        "article": "بھارتی فوج کی کرنل صوفیہ کے خلاف توہنین آمیز تبصرہ کرنے والے بی جے پی وزیر وجے شاہ کی معافی سپریم کورٹ میں نامنظور ہوگئی۔\nمیڈیا رپورٹس کے مطابق مدھیہ پردیش کابینہ کے وزیر وجے شاہ کرنل صوفیہ قریشی کےخلاف متنازعہ زبان استعمال کرکے مشکل میں آگئے، انھیں سپریم کورٹ نے ایک بار پھر جھاڑ پلائی ہے، عدالت نے اس معاملے میں ایس آئی ٹی تشکیل دینے کی بھی منظوری دی ہے۔\nبھارتی سپریم کورٹ نے وجے شاہ کا معافی نامہ نامنظور کردیا ہے جبکہ معاملے کی جانچ کے لیے ایس آئی ٹی کی تشکیل کا حکم دیا ہے۔\nکرنل صوفیہ قریشی کے معاملے کو دیکھنے کےلیے ایس آئی ٹی میں 3 آئی پی ایس افسر ہوں گے جس میں ایک خاتون افسر بھی شامل ہوں گی، عدالت نے مدھیہ پردیش کے باہر سے تین سینئر آئی پی ایس افسروں کی خصوصی کمیٹی (ایس آئی ٹی) بنانے کا حکم دیا ہے جو تحقیقات کریںگے۔\nعداتل نے مدھیہ پردیش حکومت کو نوٹس جاری کرتے ہوئے کہا کہ ہم ایس آئی ٹی کو ہدایت دیتے ہیں کہ وہ اس جانچ کی اسٹیٹس رپورٹ پیش کرے، ایس آئی ٹی پہلی رپورٹ 28 مئی کو پیش کرے۔\nجسٹس سوریہ کانت اور جسٹس این کوٹیشور سنگھ پر مشتمل بینچ نے وجے شاہ سے پوچھا کہ آپ نے کس طرح معافی مانگی ہے؟\nعدالت نے وجے شاہ کے وکیل منندر سنگھ سے کہا کہ ہمیں آپ کی ایسی معافی نہیں چاہیے، آپ پہلے غلطی کرتے ہیں پھر عدالت چلے آتے ہیں۔ آپ ذمہ دار رہنما ہیں۔ آپ کو سوچ سمجھ کر بولنا چاہیے لیکن آپ نے بہت ہی گندی زبان کا استعمال کیا ہے۔\nبھارتی وزیر کے وکیل نے کہا کہ وہ معافی مانگ چکے ہیں اور اس معافی کی ویڈیو بھی جاری کر چکے ہیں۔ اس پر عدالت نے کہا کہ معافی کس طرح سے مانگی گئی ہے، آپ کی زبان اور انداز سے نہیں لگ رہا ہے کہ آپ شرمندہ ہیں۔\nآپ کہہ رہے ہیں کہ کسی کو ٹھیس پہنچی ہو تو آپ معافی چاہتے ہیں، ہم آپ کی معافی کی اپیل خارج کرتے ہیں۔ آپ نے صرف اس لیے معافی مانگی ہے کیونکہ عدالت نے کہا۔\nکرنل صوفیہ کیخلاف آپ نے کس قسم کی گفتگو کی؟ بھارتی چیف جسٹس بی جے پی وزیر پر برہم",
        "published_date": "Mon, 19 May 2025 15:15:14 UTC",
        "source": "ARY Urdu"
    },
    {
        "guid": "https://urdu.arynews.tv/sarah-khan-is-expecting-her-second-child-with-falak-shabir/",
        "title": "سارہ خان اور فلک شبیر نے مداحوں کو خوشخبری سنادی؟ ویڈیو وائرل",
        "link": "https://urdu.arynews.tv/sarah-khan-is-expecting-her-second-child-with-falak-shabir/",
        "image_url": "https://urdu.arynews.tv/wp-content/uploads/2025/05/sarah-khan.jpg",
        "article": "شوبز انڈسٹری معروف اداکارہ سارہ خان اور فلک شبیر نے بیٹی عالیانہ فلک کے ذریعے مبہم انداز میں دوسرے بچے کی آمد کی خوشخبری سنادی۔\nسوشل میڈیا کے مختلف پلیٹ فارمز پر اداکارہ سارہ خان اور گلوکار فلک شبیر کی ویڈیو وائرل ہورہی ہے جس میں انہیں ننھے مہمان کی آمد سے متعلق گفتگو کرتے دیکھا جاسکتا ہے۔\nوائرل ویڈیو میں فلک شبیر بیٹی سے پوچھتے ہیں کہ دوسرا بے بی کہاں ہے؟ جواب میں ننھی عالیانہ بستر کے نیچے خالی بستر کی جانب اشارہ کرتی ہیں۔\nبعدازاں عالیانہ والدہ کی جانب دیکھتی ہیں فلک شبیر کے دوسرے سوال پر عالیانہ نے جواب دیا تو سارہ قہقہ لگانے لگ گئیں۔\n \n \nA post shared by Galaxy Lollywood (@galaxylollywood)\n\nواضح رہے کہ سارہ خان پاکستانی ڈرامہ انڈسٹری کی نامور اداکارہ ہیں وہ اکثر بیٹی اور فیملی کے ساتھ تصاویر شیئر کرتی رہتی ہیں جسے ان کے مداح بھی پسند کرتے ہیں۔\nیہ پڑھیں: سارہ خان کو فلک شبیر نے شادی کی سالگرہ پر کیا قیمتی تحفہ دیا؟\nعلاوہ ازیں کام کے محاذ پر سارہ خان ڈرامہ سیریل ’شیر‘ کے ساتھ ٹی وی اسکرین پر واپسی کے لیے تیار ہیں جس میں دانش تیمور ان کے ساتھ مرکزی کردار میں شامل ہیں، ڈرامے کی پہلی 21 مئی کو نشر کی جائے گی جبکہ ‘شیر‘ کا او ایس ٹی میں فلک شبیر نے آواز کا جادو جگایا ہے۔",
        "published_date": "Mon, 19 May 2025 15:15:15 UTC",
        "source": "ARY Urdu"
    },
    {
        "guid": "https://urdu.arynews.tv/abid-sohail-urdu-afsana/",
        "title": "سب سے چھوٹا غم…",
        "link": "https://urdu.arynews.tv/abid-sohail-urdu-afsana/",
        "image_url": "https://urdu.arynews.tv/wp-content/uploads/2025/05/story-image-47.gif",
        "article": "یہ ایک دکھی اور پریشاں حال عورت کی کہانی ہے جو کئی سال پہلے شیخ الہند حضرت سلیم چشتی کی درگاہ پر اپنے محبوب کے ساتھ جا کر اپنی مراد پوری ہونے کے لیے دھاگا باندھ کر آتی ہے اور آج وہ درگاہ پر اسی دھاگے کو ڈھونڈنے آئی ہے۔ مزار پر کئی پریشان حال مرد اور عورتیں حاضری دینے آرہے ہیں جن کو دیکھ کر اس عورت کو اپنا دکھ بہت چھوٹا معلوم ہو رہا ہے۔\nعابد سہیل معروف صحافی اور افسانہ نگار ہیں جن کی خودنوشت ‘جو یاد رہا’ بہت مشہور ہے یہ انہی کا افسانہ ہے جس کا عنوان سب سے چھوٹا غم ہے۔\nاس نے تینوں طرف کی جالیوں میں بندھے ہوئے ہزاروں بلکہ لاکھوں دھاگوں کو دیکھا اور ان میں دس سوا دس سال قبل اپنے باندھے ہوئے دھاگے کو تلاش کرنے لگی۔ بائیں طرف والی جالی پر جس کے باہر گیندے کے پیلے پیلے پھول اور ہار ڈھیر تھے اور بہت سے دیے جل رہے تھے، اس نے اپنے دھاگے کو پہچاننے کی کوشش کی۔ \nاسے خوب اچھی طرح یاد تھا کہ اس طرف جالی کے بالکل کونے میں اس نے دھاگے میں ایک گرہ لگائی تھی اور پھر دوسری گرہ جاوید نے۔ اسے یہ بھی یاد تھا کہ ابھی اس کی انگلیاں پوری طرح گرہ لگا بھی نہ پائی تھیں کہ جاوید کی انگلیاں وہاں پہنچ گئی تھیں اور انگلیوں کے اس لمس کے بعد جاوید اس کی آنکھوں میں جھانک کر مسکرانے لگا تھا اور وہ شرما کر نیچے دیکھنے لگی تھی۔ لیکن ان کا باندھا ہوا دھاگا کون سا تھا؟ اس لمحہ اسے خیال آیا کہ اُس وقت اِس جگہ شاید بہت زیادہ بھیڑ تھی اور جاوید نے آنکھوں ہی آنکھوں میں اشارہ کیا تھا اور وہ سامنے والی جالی پر چلی گئی تھی۔ یہ سوچ کر اس نے درمیان والی جالی کا رخ کیا لیکن قدم آگے بڑھانے سے قبل اس نے ایک بار پھر اس جالی پر نظر ڈالی جیسے وہ اپنا باندھا ہوا دھاگا پہچان ہی تو لے گی۔\nدوسری جالی پر پہنچتے پہنچتے اسے ایسا لگا جیسے پہلی جالی پر جا کر اس نے غلطی کی تھی اور اسے اس کی یادداشت نے دھوکا دیا تھا۔ دھاگا تو اس نے یہیں باندھا تھا، بالکل کونے میں۔ لیکن یہاں بھی لاکھوں دھاگے بندھے تھے۔ کسی میں ایک گرہ تھی، کسی میں دو۔ ان میں اس کا اپنا کون سا تھا؟ اس نے کونے کے دھاگوں پر ہاتھ پھیرا، آہستہ آہستہ، جیسے جاوید کے ہاتھوں کے لمس سے وہ اپنے دھاگے کو پہچان ہی تو لے گی۔ لیکن کہیں خواہشوں کی گرمی تھی، کہیں آرزوؤں کی نرمی اور کہیں مایوسیوں کی تاریکی اور مصائب کی سختی۔ اس نے دوسری بار اسی کونے کے دھاگوں پر ہاتھ پھیرنے کا ارادہ کیا ہی تھا کہ ایک دبلی پتلی، گوری چٹی لمبی سی عورت وہاں آ گئی۔ وہ کچھ دیر تو خاموش کھڑی جالی کو ایک ٹک دیکھتی رہی۔ پھر اس نے دائیں طرف کی جالی میں لال دھاگا باندھا، مڑ کر عقیدت سے مزار کی طرف دیکھا اور آنسو پونچھتی ہوئی باہر نکل گئی۔\nوہ عورت جوں ہی باہر نکلی، اس نے اس کے باندھے ہوئے دھاگے پر انگلی رکھ دی۔ اکتوبر کی ان ابتدائی تاریخوں میں جب دھوپ چھاؤں کے موسم کے باوجود مزار کے باہر وسیع و عریض آنگن کا ایک ایک پتھر تپ رہا تھا، ایک سرد لہر اس کے رگ و پے میں سرایت کر گئی۔ دھاگا سمٹا، پھر پھیلا اور دو آنکھیں بن گیا۔ رحم کی بھیک مانگتی ہوئی آنکھیں۔ دو لب بن گیا، خواہشوں کو گویائی عطا کرتے ہوئے لب ’’اے شیخ تو نے بادشاہوں کی جھولیاں مرادوں سے بھر دی ہیں۔ میری جھولی میں بھی ایک گلاب ڈال دے۔‘‘\nوہ اسی جگہ کھڑے کھڑے کانپ گئی۔ جیسے نیند سے اچانک کوئی کسی کو جگا دے یا کوئی بے حد بھیانک خواب سے جاگ پڑے۔ اس نے اپنے دونوں طرف مسہری پر سوتے ہوئے دونوں بچوں کو ٹٹولنے کے لیے ہاتھ بڑھائے لیکن اس کا بایاں ہاتھ محراب سے اور دایاں نہایت خوبصورت کپڑوں میں ملبوس ایک عورت سے ٹکرا گیا۔ کمر میں سونے کی کردھنی، کانوں میں سونے کے بندے جن میں ہیرے چمک رہے تھے، گویا خواب سے جاگنے کے بعد حقیقت سے اس کا پہلا ٹکراؤ تھا۔ کھلتا ہوا گندمی بلکہ شاید گورا رنگ جس کو خوشحالی، خوشیوں بھری زندگی نے اور بھی حسین بنا دیا تھا، بلکہ چمکا دیا تھا۔\nاس عورت کو بھی بھلا کوئی غم ہو سکتا ہے؟ اس نے بالائی کی رنگت والے ملائم اور گداز ہاتھوں کو دیکھا۔ نظریں جھکا کر دونوں چھوٹے چھوٹے پیروں کو دیکھا، ایسے چھوٹے چھوٹے خوبصورت پیر جیسے انھیں بچپن میں لوہے کے جوتے پہنا کر رکھا گیا ہو۔ پھر سر اٹھا کر کنکھیوں سے ان بڑی بڑی آنکھوں کی طرف دیکھا جو تھوڑی دیر قبل اس کو ایسی لگی تھیں جیسے کسی نے گلاب کے کٹورے بھر دیے ہوں۔ لیکن اب یہ گلاب کے کٹورے چھلکنے ہی کو تھے اور آنسوؤں کے دو قطرے دونوں کٹوروں کے کونوں سے ٹپک پڑنے کے لیے پر تول رہے تھے۔\nاس عورت کو بھی بھلا کیا غم ہو سکتا ہے؟ اس نے سوچا۔ غربت اور مفلسی تو اس نے دیکھی ہی نہیں۔ اولادیں یقیناً ہیں ورنہ اس قدر خوش بھلا رہ سکتی تھی۔ مانگ کا سیندور اور چوڑیاں اور بندے۔ چھی چھی کیا برا خیال آیا تھا اس کے دل میں۔ خدا اسے سدا سہاگن رکھے اور اس کے پتی کی عمر دراز کرے۔ لیکن کوئی زخم تو ضرور تھا۔ جسے نہ دولت، نہ شوہر، نہ آل، نہ اولاد، نہ خوبصورت کپڑے، نہ قیمتی زیور، غرض کوئی نہ بھر پایا تھا اور وہ یہاں چلی آئی تھی۔ اس نے ساڑی جس طرح باندھ رکھی تھی، اسی طرح ساڑی باندھنا جاوید کو بھی پسند تھا لیکن وہ اس طرح ساڑی باندھ ہی نہ پاتی تھی۔ اسے اس بات سے ایک اور بات یاد آگئی اور اس کی اداس اور غمگین آنکھوں میں بھی ہنسی کی ایک چمک پیدا ہو گئی۔\nجاوید نے جب تاج محل میں ایک خوبصورت لڑکی کو بار بار پلٹ کر دیکھا تھا تو وہ اداس ہو گئی تھی۔ شادی کو ابھی چند ہی دن تو ہوئے تھے اور خلوتوں میں پیار و محبت لٹانے والا جاوید جلوت میں اور وہ بھی اس کی موجودگی میں اس طرح ہرجائی ہوا جا رہا تھا۔ ویسے اس نے خود کو سمجھایا بھی تھا کہ ہر پرکشش اور خوبصورت چیز کی طرف نظریں خود بخود اٹھ جاتی ہیں لیکن بار بار مڑ مڑ کر دیکھنا بلا ارادہ تو نہیں ہو سکتا۔ اس نے کئی بار پلٹ پلٹ کر اس کی طرف دیکھا تھا اور تاج محل کی پشت پر، جمنا کے کنارے، جب وہ عورت مسجد کی طرف کھڑی تھی تو دریا کے اس پار قلعہ کی طرف دیکھتے ہوئے بھی اس نے نظریں چرا کر اس عورت کی طرف دیکھ لیا تھا۔\nلیکن جاوید کی گفتگو کے انداز، برتاؤ، مسکراہٹ، ہنسی اور تھوڑی تھوڑی دیر بعد تاج کے حسن کے کسی پہلو کی طرف اس کی توجہ دلاتے ہوئے اس کے ہاتھ دھیرے سے چھو دینے کی اس کی عادت میں کوئی فرق نہیں پڑا تھا۔ پھر یہ بات تو اسے ایک دن خود بخود سمجھ میں آ گئی تھی کہ اس دن جاوید اس عورت کو نہیں بلکہ اس ساڑی کو دیکھ رہا تھا جو وہ عورت ایک خاص طریقہ سے باندھے ہوئے تھی۔\nکہیں اس عورت کو ایسا ہی کوئی وہم، کوئی بے نام غم تو نہیں؟ بے نام غموں کے تو ہم عورتوں کے پاس خزانے ہوتے ہیں جنھیں ہم لٹاتے نہیں بٹور بٹور کر رکھتے ہیں۔ خوشیوں کے لمحوں کو بوجھل بنانے کے لیے، بے محابہ، بے ساختہ قہقہوں کو شائستہ بنانے کے لیے، انتہاؤں کو زندگی کے آداب سکھانے کے لیے۔ لیکن ایسے بے نام غموں کے لیے کوئی اتنی دور تو نہیں چلا آتا۔\nوہ عورت جالی پر دھاگا باندھنے لگی تو اس نے کنکھیوں سے اس کے چہرہ کا ایک بار پھر جائزہ لیا۔ اداسی کا ایک پردہ تو ضرور تھا، آنکھیں اب بھی بھیگی ہوئی تھیں لیکن چہرہ کا میک اپ اسی طرح قائم تھا جیسے بیوٹی سیلون سے نکل کر سیدھے یہیں چلی آئی ہو۔ گرد و غبار کا ایک بھی نشان نہ تھا، ساڑی پر ایک بھی شکن نہ تھی۔ اس عورت نے دھاگے میں گرہ لگائی تو اس کی نظریں قدرتی رنگ میں رنگے ہوئے اس کے لمبے لمبے ناخنوں پر پڑیں جن کا یہ حسن، یہ چمک، دیکھ ریکھ اور گھر داری کے کاموں سے بے نیازی کے بغیر ممکن نہ تھا۔\nدھاگے میں گرہ لگانے کے بعد اس نے ذرا سا جھک کر دونوں ہاتھ باندھ کر جیسے جالی ہی کو پرنام کیا۔ پھر مڑی اور مزار کے قریب جا کر کھڑے ہی کھڑے تقریباً دہری ہو گئی اور ایسے پھوٹ پھوٹ کر روئی کہ سارے بندھ ٹوٹ گئے بلکہ بہہ گئے۔ لیکن ان آنسوؤں نے اسے اور بھی خوبصورت اور بھی معصوم بنا دیا تھا۔ جب وہ باہر نکلی تو وہ بھی تجسس کے مارے مزار کے سرہانے تک آ گئی۔ اس نے پرس کھولا، دو بڑے بڑے نوٹ نکالے، پھر اور نوٹ نکالے اور درگاہ کے چندے کے بکس میں ڈال دیے اور الائچی دانے لینے کے لیے دونوں ہاتھ پھیلا دیے۔ اسی طرح پھیلائے پھیلائے ہاتھ اوپر اٹھائے اور اپنا سر ہاتھوں پر ٹکا دیا۔ پھر دھیرے دھیرے سر اٹھایا، الائچی دانے پہلے ساڑی کے پلو میں ڈال کر پرس میں احتیاط سے رکھ لیے اور چلی گئی۔ چند قدم بعد اس نے پلٹ کر مزار کی طرف ایک بار پھر دیکھا اور سر جھکائے بلند دروازہ کی سیڑھیوں سے نیچے اتر گئی۔\nاب وہ اسی جالی کے پاس آ گئی جہاں تھوڑی دیر قبل اس عورت نے دھاگا باندھا تھا، لیکن رنگ برنگے دھاگوں کے جنگل میں وہ اس کا دھاگا پہچان نہ سکی، اس کے غم کے راز تک نہ پہنچ سکی۔ اسی درمیان سیاحوں کا ایک ریلا درگاہ میں داخل ہوا تو گائیڈ نے رٹے رٹائے جملے دہرائے، ’’شیخ سلیم چشتی کی دعا سے اکبر کو جہانگیر نصیب ہوا۔ یہاں لوگ آتے ہیں اور دامنِ مراد بھر لے جاتے ہیں۔‘‘\nمزار کے باہر کی جالی پر ایک سیاح نے ہاتھ رکھا تو گائیڈ نے نہایت آہستگی سے وہ ہاتھ ہٹا دیا اور کہا، ’’اس مزار کی جالی دنیا کے سارے مزاروں کی جالیوں سے خوبصورت ہے۔ کچھوے کی ہڈی پر سیپ کے کام کی یہ دنیا میں اپنی آپ مثال ہے۔‘‘ یہ کہہ کر اس نے دیا سلائی جلائی تو مزار کی بیرونی دیوار کا وہ حصہ جس پر روشنی پڑ رہی تھی چمک اٹھا، جھلمل کرنے لگا۔\nسیاحوں کا ریلا چلا گیا تو وہ پھر تقریباً تنہا رہ گئی، ایک بار پھر اس نے مزار کے قدموں کے سامنے کی جالی پر بندھے ہوئے دھاگوں پر ہاتھ پھیرا تو جاوید دروازہ کھول کر کمرہ کے اندر داخل ہو گیا۔ نشہ میں دھت، ٹائی کی گرہ ڈھیلی، بال بکھرے ہوئے، سوٹ شکن آلود، آنکھیں سرخ اور دہاڑتا ہوا، ’’میں کہتا ہوں یہ میرا گھر ہے یا کسی اور کا۔ دو دو گھنٹہ چلّاؤ تب کہیں جا کر دروازہ کھلتا ہے۔ نہ آیا کروں کہیں اور سو رہا کروں؟‘‘\n’’ذرا آنکھ لگ گئی تھی، تھوڑی دیر پہلے تک تو جاگ رہی تھی۔‘‘ اس نے دھیمے لہجہ میں کہا اور ٹائی کی گرہ کھولنے لگی۔\n’’ہونہہ جاگ رہی تھیں تھوڑی دیر پہلے تک، تو پھر مر کیوں گئی تھیں میرے آنے پر۔‘‘\nلیکن اس نے کوئی جواب نہ دیا اور کوٹ نرم نرم ہاتھوں سے اتار دیا اور ہاتھ کا سہارا دے کر اسے بستر پر لٹا دیا۔ پھر جوتوں کی ڈوری کھولی، جوتے اتارے، موزے اتارے اور بستر پر اس کی ٹانگیں پھیلا دیں۔\nاب یہ بات ہر رات کا معمول بن گئی تھی۔ ویسے اسے دن میں سب کچھ حاصل ہوتا۔ عزت، دولت، کار، ملازم، اولادیں لیکن یہ سب کچھ ایک باریک دھاگے سے لٹکا ہوا معلوم ہوتا تھا۔ یہ دھاگا کسی وقت بھی ٹوٹ سکتا تھا۔ اگر اس کے خدشات صحیح ثابت ہوئے تو وہ کیا کرے گی۔ تعلیم یافتہ ہونے کے باوجود دس بارہ برس تک اس طرح کی زندگی گزارنے کے بعد کیا وہ نئے سرے سے بالکل دوسری طرح کی زندگی شروع کر سکے گی۔\nسوالیہ نشان پھیلا اور پھیلتا ہی گیا کہ ایک بوڑھی سی عورت نے دوسری عورت کی گود سے ایک بالکل چھوٹا سا بچہ لے کر مزار کے قدموں میں ڈال دیا۔ دونوں عورتوں نے جن کے چہرے خوشی سے تمتما رہے تھے اسی جگہ بیٹھ کر سر کو اتنا جھکایا، اتنا جھکایا کہ سجدے کا گمان ہونے لگا۔ بوڑھی عورت اٹھی اور اس نے جالی کے پاس جا کر ایک دھاگے کی گرہ کھول دی۔ بچہ کو گود میں اٹھا لیا، دونوں نے ایک بار پھر عقیدت سے مزار کی طرف گردنیں جھکائیں اور مزار سے باہر نکل گئیں۔ اسی لمحہ اس کی نظر ماں کی گود میں مسکراتے ہوئے بچہ پر پڑی اور وہ خود بھی مسکرا دی۔\nلیکن اس کی یہ مسکراہٹ عارضی تھی۔ ساری جالیوں پر محرومیوں، تمناؤں، ناکامیوں کے آنسوؤں میں ڈوبے ہوئے لاکھوں لاکھ دھاگوں کے درمیان ایک پھول کب تک اپنی شادابی برقرار رکھ سکتا تھا۔ اس نے دائیں ہاتھ کی مٹھی کھولی تو سرخ دھاگا پسینہ میں بھیگ چکا تھا۔ اب وہ جالی کے کسی ایسے کونے کو تلاش کرنے لگی جہاں اس سے قبل کسی نے دھاگا نہ باندھا ہو۔ لیکن ایسی کوئی جگہ نہ تھی۔ ہر جگہ ایک دو نہیں درجنوں دھاگے بندھے ہوئے اپنی آرزوؤں کی تکمیل کے لیے آنسو بہا رہے تھے۔ آنسوؤں کے اس سیلاب میں اس کے ایک قطرہ کی بھلا کیا اہمیت۔ گہرے زخم، غم و اندوہ کے پہاڑ، اور مصائب کے طوفان خیز دھارے جن کی یہ دھاگے علامت تھے، اسے اپنے غم کے مقابلے میں بے حد بڑے اور عظیم معلوم ہوئے۔\nاس نے ایک بڑا دھاگا لیا اور جالی کے چاروں کونوں پر باندھ دیا۔ پوری جالی کو گھیر کر، سارے غموں، دکھوں اور تمناؤں کا احاطہ کیے ہوئے۔ اب وہ رو پڑی۔ اس کی آنکھیں سمندر بن گئیں۔ اس نے آنسو پونچھنے کی کوشش کی اور رندھے ہوئے گلے سے بولی، ’’شیخ، ان سب کی مرادیں بر آئیں تو میرا غم بھی ہلکا ہو جائے گا۔ اتنے بہت سے دکھوں کے بیچ میں کیسے خوش رہ سکوں گی۔‘‘\nباہر صحن کے پتھر اب بھی اتنے ہی گرم تھے، سورج اب بھی آگ برسا رہا تھا لیکن ان کا احساس کیے بغیر، خاموش، گردن جھکائے وہ اس طرح باہر نکل آئی جیسے اس کے دل کا سارا بوجھ ہلکا ہو گیا ہو۔",
        "published_date": "Mon, 19 May 2025 15:15:15 UTC",
        "source": "ARY Urdu"
    },
    {
        "guid": "https://urdu.arynews.tv/security-forces-kill-3-indian-sponsored-terrorists-balochistan-operations/",
        "title": "سیکیورٹی فورسز کی بلوچستان میں کارروائیاں، 3 بھارتی اسپانسرڈ دہشت گرد ہلاک",
        "link": "https://urdu.arynews.tv/security-forces-kill-3-indian-sponsored-terrorists-balochistan-operations/",
        "image_url": "https://urdu.arynews.tv/wp-content/uploads/2025/05/ISPR-11.jpg",
        "article": "سیکیورٹی فورسز نے بلوچستان میں 2 کارروائیاں کرتے ہوئے بھارتی اسپانسرڈ بی ایل ایف کے 3 دہشت گردوں کو ہلاک کردیا۔\nاے آر وائی نیوز کے مطابق آئی ایس پی آر نے جاری بیان میں بتایا کہ سیکیورٹی فورسز بلوچستان میں 2 کارروائیاں کی، کارروائیوں میں بی ایل ایف کے 3 دہشت گرد مارے گئے، سیکیورٹی فورسز نے ضلع آواران کے علاقے گشکور میں انٹیلی جنس بیسڈ آپریشن کیا۔\nآئی ایس پی آر نے بتایا کہ آپریشن بھارتی اسپانسرڈ دہشت گردوں کی موجودگی کی اطلاع پر کیاگیا، فائرنگ کے تبادلے میں ایک دہشت گرد ہلاک، 2 زخمی ہوئے۔\nبھارت اسپانسرڈ ہلاک دہشت گرد کی شناخت یونس کے نام سے ہوئی، ضلع کیچ کے شہرتربت میں سیکیورٹی فورسز سے جھڑپ ہوئی جس میں 2 بھارتی اسپانسرڈ دہشت گرد صبراللہ اور امجد ہلاک ہوئے۔\nآئی ایس پی آر نے بتایا کہ ہلاک دہشت گرد قانون نافذ کرنیوالے اداروں اور شہریوں پر حملوں میں ملوث تھے، علاقے میں ممکنہ دہشت گردوں کے خاتمے کیلئے کلیئرنس آپریشن جاری ہے۔\nاپنے بیان میں آئی ایس پی آر کا مزید کہنا تھا کہ سیکیورٹی فورسز بلوچستان کا امن واستحکام سبوتاژ کرنے کی بھارتی پراکسیز کی ہر کوشش ناکام بنا دیں گی۔\nپاکستان نے بھارت کیخلاف بڑی فتح حاصل کی، ڈی جی آئی ایس پی آر کی برطانوی میڈیا سے گفتگو",
        "published_date": "Mon, 19 May 2025 15:15:16 UTC",
        "source": "ARY Urdu"
    },
    {
        "guid": "https://urdu.arynews.tv/viral-video-student-saves-classmate-suffering-heart-attack-misses-key-exam/",
        "title": "دل کا دورہ پڑنے پر طالب علم امتحان چھوڑ کر دوست کو اسپتال لے گیا",
        "link": "https://urdu.arynews.tv/viral-video-student-saves-classmate-suffering-heart-attack-misses-key-exam/",
        "image_url": "https://urdu.arynews.tv/wp-content/uploads/2025/05/viral-video-1.jpg",
        "article": "چین میں دوست کو دل کا دورہ پڑنے پر طالب علم امتحان چھوڑ کر اسے اسپتال لے گیا۔\nمشرقی چین میں طالب علم نے ہم جماعت دوست کی جان بچانے کے لیے امتحان چھوڑ دیا اور کہا کہ اسے ایسا کرنے پر کوئی افسوس نہیں ہے۔\n10 مئی کو مشرقی شانڈونگ صوبے سے تعلق رکھنے والا 18 سالہ طالب علم جیانگ ژاؤ پینک ہم جماعت کے ساتھ امتحان دینے کے لیے جارہا تھا۔\nگاڑی میں دوست کو دل کا دورہ پڑا اور وہ بیہوش ہوگیا، جیانگ نے فوری طور پر اسے سی پی آر دیا اور ڈرائیور کو گاڑی اسپتال منتقل کرنے کی تاکید کی۔\n\nطالب علم ٹریفک پولیس کی اجازت کے بعد بغیر رکے 7 منٹ میں اسپتال پہنچ گیا۔\nڈاکٹر نے ہنگامی علاج کے بعد نوجوان کی دل کی دھڑکن بحال کرنے میں کامیاب ہوگئے جبکہ اس کا دل تقریباً 30 منٹ تک رک گیا تھا۔\nجیانگ نے ہم جماعت دوست کی حالت سنبھلن ےکے بعد واقعے کی اطلاع اسکول کو دی اور امتحان دینے کے لیے پہنچا تاہم تاخیر کی وجہ سے وہ ٹیسٹ سے محروم ہوگیا۔\n\nبعدازاں جاینگ نے کہا کہ انہیں کوئی افسوس نہیں ہے، میرے لیے امتحان سے زیادہ ہم جماعت کی زندگی ضروری تھی، امتحان تو دوبارہ بھی دے سکتا ہوں۔",
        "published_date": "Mon, 19 May 2025 15:15:16 UTC",
        "source": "ARY Urdu"
    },
    {
        "guid": "https://urdu.arynews.tv/silver-rates-today-pakistan-19-may-2025/",
        "title": "آج سونے کی قیمت بڑھنے کے بعد چاندی کی قیمت میں کتنا اضافہ ہوا؟",
        "link": "https://urdu.arynews.tv/silver-rates-today-pakistan-19-may-2025/",
        "image_url": "https://urdu.arynews.tv/wp-content/uploads/2025/05/Silver-1.jpg",
        "article": "پاکستان میں چاندی کی قیمت بین الاقوامی مارکیٹ میں چاندی کی مانگ و رسد، ڈالر کی قیمت، مہنگائی، عوامی مانگ اور سرکاری پالیسیوں جیسے مختلف عوامل پر منحصر ہوتی ہے۔\nساڑھے باون تولہ چاندی کی قیمت کا تعین اس لیے اہم ہے کہ تاریخی طور پر یہ ایک معیاری وزن سمجھا جاتا ہے اور زیادہ تر چاندی کے زیورات اسی وزن اور مخصوص معیار کے تحت تیار کیے جاتے ہیں، پاکستان کے مختلف شہروں میں چاندی کی قیمت میں تھوڑا سا اتار چڑھاؤ پایا جاسکتا ہے۔\nملک میں مقامی کرنسی کے حساب سے روزانہ چاندی کی قیمت اپ ڈیٹ ہوتی ہے، فی گرام چاندی، دس گرام چاندی اور فی تولہ چاندی کی قیمت آج ملک میں کیا رہی اس حوالے سے ذیل میں قیمتوں کی تفصیلات بتائی گئی ہی۔\nپاکستان بھر میں چاندی کی قیمت میں معمولی اضافہ دیکھنے میں آیا، کراچی، لاہور اور اسلام آباد میں آج 10 گرامی چاندی کی قیمت 2,922 روپے رہی جبکہ ان شہروں میں ایک تولہ چاندی کی قیمت 3,405 روپے ریکارڈ کی گئی۔\nاسی طرح راولپنڈی، پشاور اور کوئٹہ میں بھی چاندی کے نرخ یکساں رہے، ان شہروں میں 10 گرامی چاندی کی قیمت 2,922 روپے رہی جبکہ ایک تولہ چاندی کی قیمت 3,405 روپے رہی۔\nپاکستان میں چاندی کو صرف زیورات کے طور پر ہی نہیں بلکہ ایک محفوظ سرمایہ کاری کے طور پر بھی دیکھا جاتا ہے۔ یہاں چاندی کی سرمایہ کاری کے بارے میں کچھ اہم باتیں جاننا ضروری ہے:\nمہنگائی کے خلاف ایک ہیج: چاندی کو اکثر مہنگائی کے خلاف ایک ہیج سمجھا جاتا ہے۔ جب مہنگائی بڑھتی ہے تو چاندی کی قیمت میں بھی اضافہ ہونے کا امکان ہوتا ہے۔\nطویل مدتی سرمایہ کاری: چاندی میں سرمایہ کاری کو طویل مدتی سرمایہ کاری کے طور پر دیکھا جاتا ہے۔ اس کی قیمت میں مختصر مدت میں اتار چڑھاؤ آ سکتا ہے لیکن طویل مدت میں یہ ایک اچھی سرمایہ کاری ثابت ہو سکتی ہے۔\nسونا کے مقابلے میں کم خطرناک: سونا کے مقابلے میں چاندی کو کم خطرناک سرمایہ کاری سمجھا جاتا ہے۔ اگرچہ سونا بھی ایک محفوظ سرمایہ کاری ہے لیکن چاندی کی قیمت میں اتار چڑھاؤ کم ہوتا ہے۔\nپاکستان میں سونے کی قیمت میں آج پھر بڑا اضافہ",
        "published_date": "Mon, 19 May 2025 15:15:16 UTC",
        "source": "ARY Urdu"
    },
    {
        "guid": "https://urdu.arynews.tv/pti-founder-shehbaz-nawaz-zardari-all-patriots-faisal-vawda/",
        "title": "بانی پی ٹی آئی، شہباز، نواز شریف، آصف زرداری، سب حب الوطن ہیں، فیصل واوڈا",
        "link": "https://urdu.arynews.tv/pti-founder-shehbaz-nawaz-zardari-all-patriots-faisal-vawda/",
        "image_url": "https://urdu.arynews.tv/wp-content/uploads/2024/10/faisal-vawda-1.jpg",
        "article": "سینیٹر فیصل واوڈا نے کہا ہے کہ شہباز شریف، نواز شریف، آصف زرداری اور بانی پی ٹی آئی سب حب الوطن ہیں، ہم کسی کی حب الوطنی پر بات نہیں کر سکتے۔\nتفصیلات کے مطابق سینیٹر فیصل واوڈا کا کہنا تھا کہ عید سے پہلے بانی پی ٹی آئی کی رہائی نہیں دیکھ رہا، بانی پی ٹی آئی کی رہائی کی خبریں افواہیں ہیں،ایسی صورتحال نظرنہیں آتی، یہ پروپیگنڈہ اور فلاپ شو ہے، پاکستانی اب یہ سب سننا بھی نہیں چاہتے۔\nبھارت کے خلاف پاکستانی افواج کی شاندار کامیابی کا حوالہ دیتے ہوئے ان کا کہنا تھا کہ اس وقت ملک آرمی چیف کی بدولت ملنے والی جیت کا جشن منا رہا ہے، اس وقت سیاست غیرمتعلقہ ہوچکی ہے، آرمی چیف کا جو کریڈٹ ہے وہ انھیں ملنا چاہیے۔\nفیصل واوڈا نے کہا کہ مذاکرات بالکل ہونے چاہئیں آج کے بجائے ابھی ہونے چاہئیں، اڈیالہ میں بانی پی ٹی آئی کو بریفنگ کی خبریں بےبنیاد ہیں۔\nانھوں نے کہا کہ اس وقت سب مضبوط ہیں کوئی عدم اعتماد نہیں آ رہی ، بجٹ میں حکومت کومسئلہ مسائل ہوسکتا ہے۔\nسینیٹر فیصل واوڈا کا مزید کہنا تھا کہ کچھ دیں گے کچھ لیں گے کچھ آپ کی مانیں گے کچھ اپنی منوائیں گے، سیاست میں مذاکرات ہی راستہ ہے، مذاکرات کی باتیں خوش آئند ہیں۔",
        "published_date": "Mon, 19 May 2025 15:15:17 UTC",
        "source": "ARY Urdu"
    },
    {
        "guid": "https://urdu.arynews.tv/psl-10-karachi-kings-vs-islamabad-united-match-30/",
        "title": "پی ایس ایل 10: کراچی کنگز نے اسلام آباد یونائیٹڈ کے خلاف ٹاس جیت لیا",
        "link": "https://urdu.arynews.tv/psl-10-karachi-kings-vs-islamabad-united-match-30/",
        "image_url": "https://urdu.arynews.tv/wp-content/uploads/2025/05/psl-10-24.jpg",
        "article": "پی ایس ایل 10 کے 30ویں میچ میں کراچی کنگز نے ٹاس جیت کر اسلام آباد یونائیٹڈ کے خلاف فیلڈنگ کا فیصلہ کیا ہے۔\nراولپنڈی میں کھیلے جارہے میچ میں کراچی کنگز کے کپتان ڈیوڈ وارنر نے ٹاس جیت کر شاداب خان الیون کو پہلے بیٹنگ کی دعوت دی ہے۔\nواضح رہے کہ کراچی کنگز اور اسلام آباد یونائیٹڈ میں دوسری پوزیشن کے لیے مقابلہ ہے۔\n\nA post shared by Pakistan Super League (@thepsl)\n\nکراچی کنگز اگر جیت گئی تو فائنل میں جانے کے دو مواقع ملیں گے، اسلام آباد کو اوپر جانے کے لیے 50 رنز یا 33 گیندوں پہلے میچ جیتنا ہوگا۔\nاسلام آباد یونائیٹڈ نے پانچ میچ لگاتار جیتنے کے بعد اگلے چار میچ ہارے ہیں، باہمی مقابلوں میں اسلام آباد کا پلڑا بھاری ہے، 17 جیتے ہیں جبکہ کراچی چار میچز میں فاتح رہا ہے۔",
        "published_date": "Mon, 19 May 2025 15:15:18 UTC",
        "source": "ARY Urdu"
    },
    {
        "guid": "https://urdu.arynews.tv/senate-passes-bill-banning-marriage-for-those-under-18/",
        "title": "کم عمری کی شادی کو جرم قرار دینے کا بل منظور: ’یہ مذہبی معاملہ نہیں‘",
        "link": "https://urdu.arynews.tv/senate-passes-bill-banning-marriage-for-those-under-18/",
        "image_url": "https://urdu.arynews.tv/wp-content/uploads/2025/05/bil.jpg",
        "article": "اسلام آباد: قومی اسمبلی کے بعد سینیٹ سے کم عمری کی شادی کو جرم قرار دینےکا بل منظور کر لیا گیا۔\nتفصیلات کے مطابق پیپلزپارٹی کی سینیٹر شیری رحمان کی جانب سے بل پیش کیا گیا جس کی شق وار منظوری دی گئی۔\nسینیٹ سے بل قومی اسمبلی  اسلامی نظریاتی کونسل بھیجنے کی تحریک مسترد کی گئی ہے جس کے بعد اب 18 سال سےکم عمری کی شادی کی ممانعت کا بل سینیٹ سے منظور کر لیا گیا۔\nایوان میں بل پر سب کو اظہار رائے کا موقع دیا گیا تاہم جےیوآئی (ف) نے اس کی مخالفت کی۔ جے یوآئی (ف) نے بل اسلامی نظریاتی کونسل بھیجنےکی تحریک پیش کی جو مسترد ہو گئی۔\n18سال سے کم عمربچوں کی شادی کی ممانعت کا بل، جے یو آئی نے کیا اعتراض کیا؟\n\nسینیٹر کامران مرتضیٰ نے رائے دی کہ مذہبی معاملہ ہے اس طرح بل کو منظور نہ کیا جائے جس پر سینیٹر شیری رحمان نے جواب دیا کہ یہ کوئی مذہبی معاملہ نہیں ہے نیا بل نہیں ہے پہلےپی ٹی آئی بھی اسےلائی تھی۔\nان کا کہنا تھا کہ قومی اسمبلی میں یہ بل شرمیلافاروقی نے پیش کیا ہے قومی اسمبلی سے بل اب منظور ہو چکا ہے۔\nسینیٹرعبدالواسع نے کہا کہ پارلیمنٹ قرآن وسنت کے منافی بل منظور نہیں کر سکتی ہم اس بل کی مذمت کریں گے۔\nسینیٹرفاروق ایچ نائیک نے جواب دیا کہ 18 سال سےکم عمر کے بچےکہلاتے ہیں اسلام میں بلوغت کی عمر کا کہاں لکھا ہے، 18سال سےکم میں شادی خلاف قانون ہے۔\nسینیٹرثمینہ ممتاز زہری نے اظہار خیال کرتے ہوئے کہا کہ میں سمجھتی ہوں 18سال کی عمرمیں بھی شادی نہیں ہونی چاہیے چائلڈ میرج ایک گناہ ہے۔\nسینیٹرسرمدعلی نے کہا کہ سعودی عرب میں بھی 18سال سےکم عمر کی شادی پر پابندی ہے۔\nبل \nبل میں 18سال سےکم عمر بچوں کے نکاح کا اندراج قانونی جرم قرار دیا گیا ہے اور نکاح رجسٹرار کم عمر بچوں کی شادی کا اندارج نہ کرنے کے پابند ہوں گے۔\nنکاح یا رجسٹریشن سے قبل دونوں فریقین کے شناختی کارڈز کی موجودگی یقینی بنائےگا، کوائف کے بغیر نکاح پڑھانے اور رجسٹریشن پر ایک سال قید،1لاکھ جرمانہ یا دونوں سزائیں ہوں گی۔\nبل کے مطابق 18سال سے کم عمر لڑکی سے شادی  جرم ہو گا جس پر جرمانہ بھی عائد کیا جائےگا، 18 سال سے زائد عمر کے مرد کی کمسن لڑکی سےشادی پر سزا مقرر کی گئی ہے۔ کمسن لڑکی سےشادی پر کم سےکم 2 سال اور زیادہ سے زیادہ 3 سال قید بامشقت ہو گی۔\nکم عمر بچوں کی شادی نابالغ سے زیادتی سمجھی جائےگی، نابالغ کو شادی کی ترغیب دینے اور زبردستی کرنےوالا بھی زیادتی کامرتکب ہو گا۔\nنابالغ کی شادی کرانے پر 5 سے7سال قید، 10 لاکھ روپےجرمانہ یا دونوں سزائیں ہوں گی۔ شادی کی غرض سے کسی بچےکو ملازمت پر رکھنے یا پناہ دینے والےکو 3سال قید بمع جرمانہ سزا ہوگی۔\nبل میں 18سال سےکم عمر بچوں کی شادی پر والدین اور سرپرست کےلیے بھی سزائیں مقرر کی گئی ہیں۔ کمسن بچوں کی شادی پر والدین کو 3 سال قید بامشقت اور جرمانے کی سزا ہو گی۔\nشادی کےلیے کمسن بچوں کوعلاقہ چھوڑنے پر مجبور یا زبردستی کرنا بچوں کی اسمگلنگ قرار دیا گیا ہے۔ بچوں کی اسمگلنگ کے مرتکب شخص کو 5 سے 7 سال قید اور جرمانے کی سزائیں ہوں گی۔\n18سال سےکم عمر بچوں کی شادی رکوانے کےلیے عدالت کو حکم امتناع دینےکا اختیار ہو گا۔ عدالت کم عمر بچوں کی شادی سے متعلق مقدمات 90 روز میں نمٹانے کی پابند ہوگی۔",
        "published_date": "Mon, 19 May 2025 15:15:19 UTC",
        "source": "ARY Urdu"
    },
    {
        "guid": "https://urdu.arynews.tv/record-petrol-levy-hike-expected-from-july/",
        "title": "عوام پر پیٹرولیم لیوی کی مد میں اضافی بوجھ ڈالنے کی تیاری",
        "link": "https://urdu.arynews.tv/record-petrol-levy-hike-expected-from-july/",
        "image_url": "https://urdu.arynews.tv/wp-content/uploads/2025/05/petrol-1.jpg",
        "article": "حکومت نے عوام پر پیٹرولیم لیوی کی مد میں 194 ارب روپے کا اضافہ بوجھ ڈالنے کی تیاری کرلی۔\nاے آر وائی نیوز کے مطابق حکومت نے آئی ایم ایف کو پیٹرولیم لیوی کی مد میں اضافی وصولیوں کی یقین دہانی کروادی ہے۔\nدستاویز کےمطابق پیٹرولیم لیوی کی وصولی کا حکومتی تخمینہ ایک ہزار تین سو گیارہ ارب لگایا گیا ہے جو رواں مالی سال میں ایک ہزار ایک سو سترہ ارب روپے ہے۔\nرواں مالی سال کے پہلے 9 ماہ جولائی 2024 تا مارچ 2025 کے دوران پیٹرولیم لیوی کی وصولی 833 ارب 84 کروڑ 70 لاکھ روپے رہی۔\nآئی ایم ایف کی رپورٹ کے مطابق گزشتہ مالی سال 24-2023 میں پیٹرولیم لیوی کی مد میں وصولی ایک ہزار 19 ارب روپے اور مالی سال 23-2022 میں پیٹرولیم لیوی کی مد میں وصولی 580 ارب روپے تھی۔\nواضح رہے کہ اس وقت پیٹرول پر 78 روپے 2 پیسےفی لیٹر اور ہائی اسپیڈ ڈیزل پر 77 روپے ایک پیسے فی لیٹر کے حساب سے لیوی وصول کی جارہی ہے۔",
        "published_date": "Mon, 19 May 2025 15:15:20 UTC",
        "source": "ARY Urdu"
    },
    {
        "guid": "9dc3300aa2d72e756b1dcc00c0adc98a",
        "title": "پاکستان کا ایک اور عالمی اعزاز، ڈبلیو ایچ او نے ٹریکوما کے خاتمے پر اعلیٰ ایوارڈ سے نواز دیا",
        "link": "https://www.express.pk/story/2762167/who-award-trekoma-2762167/",
        "image_url": "https://img.express.pk/logo/expresslogo.webp",
        "article": "عالمی ادارۂ صحت نے ٹریکوما کے خاتمے پر پاکستان کو عالمی ایوارڈ سے نواز دیا، یہ ایوارڈ وفاقی وزیر صحت سید مصطفیٰ کمال نے وصول کیا۔\nایکسپریس نیوز کے مطابق پاکستان کیلیے عالمی سطح پر اعلیٰ اعزاز ملا، عالمی ادارۂ صحت نے ٹریکوما کے خاتمے پر وفاقی وزیر صحت کو اعزاز سے نوازا ہے۔\nترجمان وزارت صحت کے مطابق ورلڈ ہیلتھ اسمبلی جنیوا کے دوران پاکستان کو اعزاز سے نوازا گیا اور مصطفی کمال کو ڈبلیو ایچ او کے ڈائریکٹر جنرل نے ایک اعزازی سرٹیفکیٹ پیش کیا۔\nوزیر صحت مصطفیٰ کمال نے کہا کہ یہ پاکستان کے لیے ایک عظیم سنگ میل ہے، یاد رہے ٹریکوما ایک بیکٹیریا سے پیدا ہونے والی آنکھوں کی بیماری ہے جو اگر بروقت علاج نہ ہو تو مستقل نابینائی کا سبب بن سکتی ہے۔\nانہوں نے کہا کہ یہ پاکستان کی عوامی صحت کے شعبے میں ایک بڑی کامیابی ہے۔ وفاقی وزیر صحت کا کہنا تھا کہ حکومت نے پولیو کے خاتمے کے لئے بھی ایسا کرنے کا عہد کیا۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "461f11a7476583519e4e82efb8697561",
        "title": "بھارت کے پاکستان میں امن و امان کو نقصان پہنچانے کے مذموم عزائم خاک میں ملا دیں گے، وزیراعظم",
        "link": "https://www.express.pk/story/2762166/indian-conspiracy-of-terrorism-in-balochistan-has-been-exposed-says-prime-minister-2762166/",
        "image_url": "https://img.express.pk/logo/expresslogo.webp",
        "article": "وزیراعظم محمد شہباز شریف نے بلوچستان کے اضلاع کیچ اور آواران میں بھارتی حمایت یافتہ دہشت گرد تنظیم بلوچستان لبریشن فرنٹ کے تین دہشت گردوں کو ہلاک اور دو کو زخمی کرکے گرفتار کرنے پر سیکیورٹی فورسز کو خراج تحسین پیش کیا ہے۔\nاپنے بیان میں وزیراعظم نے سیکیورٹی فورسز کی پیشہ ورانہ مہارت اور بھارتی ایجنڈے کے خلاف بروقت کارروائی کی پذیرائی کی ہے اور کہا ہے کہ بلوچستان میں معصوم اور نہتے شہریوں کی جان و مال کو دہشت گردی کے ذریعے خطرے میں ڈالنے کی بھارتی سازش بے نقاب ہوچکی ہے۔\nوزیراعظم نے کہا کہ ہم بھارت کے پاکستان میں امن و امان کو نقصان پہنچانے کے مذموم عزائم کو خاک میں ملا دیں گے، حکومت اور سیکیورٹی فورسز ملک سے دہشت گردی کے مکمل خاتمے کے لیے پُرعزم ہیں۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "1daee6797994322628811321c7e396bd",
        "title": "نئے بجٹ میں جی ڈی پی گروتھ کا ہدف 4.4 اور زرعی شعبے کا ہدف 4.8 فیصد مقرر کیے جانے کا امکان",
        "link": "https://www.express.pk/story/2762165/gdp-growth-ratio-increase-next-budget-2762165/",
        "image_url": "https://img.express.pk/logo/expresslogo.webp",
        "article": "وفاقی حکومت کی جانب سے آئندہ مالی سال 2026-2025 کے بجٹ میں جی ڈی پی گروتھ کا ہدف 4.4 فیصد، زرعی شعبے کا ہدف 4.8 فیصد اور صنعتی شعبے کی ترقی کا ہدف 4.8 فیصد مقرر کئے جانے کا امکان ہے۔\nایکسپریس نیوز کے مطابق بجٹ کی تیاریوں کے نیشینل اکاونٹس کمیٹی کا اجلاس جبکہ اے پی سی سی کا اجلاس اگلے ہفتے ہوگا۔\nاے پی سی سی کی منظوری کے بعد قومی اقتصادی کونسل کا اجلاس وزیر اعظم کی زیر صدارت مئی کے آخر پر ہوگا جس میں اگلے مالی سال کیلئے پی ایس ڈی پی اور سالانہ ترقیاتی منصوبے سمیت اگلے مالی سال کیلئے معازشی اہداف کی منظوری دی جائے گی۔\nذرائع کا کہنا ہے کہ آئندہ مالی سال 2025-2026 کیلئے جی ڈی پی گروتھ کا ہدف 4.4 فیصد مقرر کرنے کی تجویز ہے جبکہ زرعی شعبے کا ہدف 4.8 فیصد مقرر کرنے کی تجویز دی گئی ہے۔\nاسی طرح صنعتی شعبے کی ترقی کا ہدف 4.8 فیصد اور خدمات کے شعبے کا ہدف 4.3 فیصد مقرر کرنے کی تجویز دی گئی ہے جبکہ رواں مالی سال2024-2025 کیلئے جی ڈی پی کا ہدف 3.6 فیصد، زرعی شعبے کی پیداوار کا ہدف دو فیصد مقرر کیا گیا تھا۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "f61d6fa19a001e6d850c1aaaacb27991",
        "title": "اسرائیل سے دریافت ہونیوالی پُر اسرار انگوٹھی!",
        "link": "https://www.express.pk/story/2762163/israel-ring-discovered-2762163/",
        "image_url": "https://img.express.pk/logo/expresslogo.webp",
        "article": "اسرائیل کے شمال میں واقع شہر حائفہ میں ایک 13 سالہ بچے کو سیر کے دوران ایک نادر شے دریافت ہوئی جو جائزہ لیے جانے پر نایاب قدیم رومی انگوٹھی نکلی جس پر مِنیروا نامی دیوی کندہ تھی۔\nکانسی کی یہ انگوٹھی دوسری یا تیسری صدی عیسوی سے تعلق رکھتی ہے جب اسرائیل کا یہ خطہ رومی سلطنت کے زیر حکومت شام فلسطینہ کا صوبہ تھا۔\nیائر وِٹسن نامی بچے کے مطابق سیر کے دوران انہوں نے ایک چھوٹی سی سبز چیز دیکھی اور اس کو اٹھا لیا۔ اس پر زنگ لگا تھا، اس لیے پہلے ان کو ایسا لگا کہ یہ پیچ کا نٹ ہے۔ انہوں نے اس کو پگھلانے کا سوچا لیکن خوش قسمتی سے ان کو احساس ہوا کہ یہ ایک انگوٹھی ہے۔\nیائر کا کہنا تھا کہ گھر پر انہوں نے انگوٹھی پر ایک تصویر بھی دیکھی جس کے متعلق ان کا پہلا خیال تھا کہ یہ کسی جنگجو کی ہے۔\nبعد ازاں یائر اور ان کے گھر والوں نے اسرائیل کی اینٹیک اتھارٹی (آئی اے اے) سے رابطہ کیا جنہوں نے ماہرین کی مدد سے انگوٹھی کا مزید جائزہ لیا۔\nجائزے میں معلوم ہوا کہ انگوٹھی پر ایک رومی دیومالائی کہانیوں کی دیوی مِنیروا (جس کو یونانی دیومالائی کہانیوں میں ایتھینا کے نام سے جانا جاتا ہے) کی تصویر کندہ ہے جس نے ایک ہاتھ میں ڈھال تھامی ہوئی ہے جبکہ اس کے دوسرے ہاتھ میں نیزا ہے۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "ea28cca3877d2573469d8fb0b379170d",
        "title": "پاکستان موسمیاتی تغیر سے شدید متاثرہ ممالک میں سرفہرست آگیا",
        "link": "https://www.express.pk/story/2762162/pakistan-tops-list-of-countries-most-affected-by-climate-change-2762162/",
        "image_url": "https://img.express.pk/logo/expresslogo.webp",
        "article": "پاکستان موسمیاتی تغیر کے حوالے سے خطرناک ممالک میں سرفہرست آگیا۔\nایکسپریس نیوز کے مطابق اس بات کا انکشاف وزیر موسمیاتی تبدیلی مصدق ملک نے قومی اسمبلی میں وقفہ سوالات کے دوران کیا۔\nوزیر موسمیاتی تبدیلی مصدق ملک نے کہا کہ پاکستان کو موسمیاتی تبدیلی کے خطرات اشاریے کی رپورٹ میں شدید متاثرہ ممالک کی فہرست میں پہلے نمبر پر رکھا گیا ہے، درجہ بندی کی بنیادی وجہ غیر معمولی سیلابوں کی آمد ہے جنہوں نے ملک کو تباہی سے دوچار کیا۔\nمصدق ملک نے کہا کہ 2022ء میں مون سون بارشوں کے باعث پاکستان کو تباہ کن سیلابوں کا سامنا کرنا پڑا، پاکستان کے 94 اضلاع میں 3 کروڑ 30 لاکھ لوگ متاثر ہوئے، 1700 اموات ہوئیں، 76 لاکھ افراد بے گھر ہوئے۔\nمصدق ملک نے مزید کہا کہ سیلاب سے تباہ کاریوں کے نقصان کا تخمینہ 30 ارب ڈالر لگایا گیا ہے۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "44aa000c2c010ac0866b3c80b5183226",
        "title": "لیاری یونیورسٹی؛ ہراسانی کے الزام میں اعلی افسر معطل، کیمپس آنے پر پابندی، نوٹیفکیشن جاری",
        "link": "https://www.express.pk/story/2762161/lyari-university-senior-officer-suspended-on-charges-of-harassment-banned-from-campus-notification-issued-2762161/",
        "image_url": "https://img.express.pk/logo/expresslogo.webp",
        "article": "بینظیر بھٹو شہید یونیورسٹی لیاری کی انتظامیہ نے یونیورسٹی کی سینیئر پوزیشن پر کام کرنے والے اکاؤنٹ افسر عبدالرشید ملاح کو ہراسانی کے الزام میں معطل کردیا ہے اور تاحکم ثانی ان کے کیمپس میں داخلے پر پابندی عائد کر دی۔\nیونیورسٹی کے رجسٹرار کی جانب سے اس سلسلے میں پیر کی دوپہر کو باقاعدہ نوٹیفکیشن بھی جاری کردیا گیا ہے، بتایا جارہا ہے کہ عبدالرشید ملاح کی ہراسانی کے الزام میں معطلی کا فیصلہ پیر کی صبح لیاری یونیورسٹی کی منعقدہ سینڈیکیٹ کے اجلاس میں کیا گیا تھا۔\n عبدالرشید ملاح پر ایک طالبہ کو موبائل فون اپلیکیشن کے ذریعے میسجز پر ہراساں کرنے کا الزام تھا جس کی باقاعدہ شکایت متعلقہ طالبہ کی جانب سے کی گئی تھی۔\n یونیورسٹی انتظامیہ کا آفیشل موقف ہے کہ اس سلسلے میں ایک فیکٹ فائنڈنگ کمیٹی محکمہ یونیورسٹیز اینڈ بورڈز کے افسر کی کنوینر شپ میں بنائی گئی تھی جس نے دستیاب حقائق کی روشنی میں فیصلہ کیا تھا کہ یا تو یونیورسٹی رولز کے تحت ان کے خلاف کارروائی کی جائے یا پھر معاملے کو محتسب کو بھجوایا جائے جس کے بعد اس سلسلے میں محتسب سے رابطہ کیا گیا جس پر محتسب کی رائے کے ضمن میں معاملے کو یونیورسٹی کی سینڈیکیٹ میں پیش کیا گیا جہاں مذکورہ فیصلہ کیا گیا۔\nعلاوہ ازیں پیر کو یونیورسٹی کے وائس چانسلر ڈاکٹر حسین مہدی کی زیر صدارت منعقدہ سینڈیکیٹ میں ایک فیکلٹی غلام مرتضی لہبر کی تنزلی کے معاملے کو بھی رپورٹڈ آئٹم کے طور پر پیش کیا گیا۔\nسینڈیکیٹ کو بتایا گیا کہ مذکورہ استاد کی تنزلی کرکے ان کو لیکچرر بنادیا گیا ہے کیونکہ ان کی جانب سے پی ایچ ڈی کورسز کے ایک مساوی سرٹیفکیٹ کو پی ایچ ڈی کی ڈگری کے طور پر پیش کیا گیا اور اس بنیاد پر انہیں ایڈہاک اسسٹنٹ پروفیسر بناکر متعلقہ عہدے کی مراعات دی جاتی رہی جو اب یونیورسٹی ان سے وصول کرے گی۔",
        "published_date": "Mon, 19 May 2025 15:15:21 UTC",
        "source": "Express Urdu"
    },
    {
        "guid": "79a83281650ee8de0fd6615be448ae08",
        "title": "طالبہ کو ہراساں کرنے کا الزام ثابت ہونے پر لیاری یونیورسٹی کا افسر معطل، کیمپس میں داخلے پر پابندی",
        "link": "https://www.express.pk/story/2762160/lyari-university-account-officer-suspend-over-harassments-case-2762160/",
        "image_url": "https://img.express.pk/logo/expresslogo.webp",
        "article": "بینظیر بھٹو شہید یونیورسٹی لیاری کی انتظامیہ نے یونیورسٹی کی سینیئر پوزیشن پر کام کرنے والے برسر اکائونٹ افسر عبدالرشید ملاح کو ہراسانی کے الزام میں معطل کرکے تاحکم ثانی کیمپس میں داخلے پر پابندی عائد کردی۔\nایکسپریس نیوز کے مطابق یونیورسٹی کے رجسٹرار کی جانب سے اس سلسلے میں پیر کی دوپہر نوٹیفکیشن بھی جاری کردیا، بتایا جارہا ہے کہ عبدالرشید ملاح کی ہراسانی کے الزام میں معطلی کا فیصلہ پیر کی صبح لیاری یونیورسٹی کی منعقدہ سینڈیکیٹ کے اجلاس میں کیا گیا تھا۔\nٹرجسٹرار پر ایک طالبہ کو موبائل فون اپلیکیشن کے بذریعے میسجز پر ہراساں کرنے کا الزام تھا جس کی باقاعدہ شکایت متعلقہ طالبہ کی جانب سے کی گئی تھی۔\nیونیورسٹی انتظامیہ کا مؤقف ہے کہ اس سلسلے میں ایک فیکٹ فائنڈنگ کمیٹی محکمہ یونیورسٹیز اینڈ بورڈز کے افسر کی کنوینر شپ میں بنائی گئی تھی جس نے دستیاب حقائق کی روشنی میں فیصلہ کیا تھا کہ یا تو یونیورسٹی رولز کے تحت ان کے خلاف کارروائی کی جائے یا پھر معاملے کو محتسب کو بھجوایا جائے گا۔\nجس کے بعد اس سلسلے میں محتسب سے رابطہ کیا گیا جس پر محتسب کی رائے کے ضمن میں معاملے کو یونیورسٹی کی سینڈیکیٹ میں پیش کیا گیا، جہاں مذکورہ فیصلہ کیا گیا یے۔\nعلاوہ ازیں پیر کو یونیورسٹی کے وائس چانسلر ڈاکٹر حسین مہدی کی زیر صدارت منعقدہ سینڈیکیٹ میں ایک فیکلٹی غلام مرتضی لہبر کی تنزلی کے معاملے کو بھی رپورٹڈ آئٹم کے طور پر پیش کیا گیا اور سینڈیکیٹ کو بتایا گیا کہ مذکورہ استاد کی تنزلی کرکے ان کو لیکچرر بنادیا گیا ہے کیونکہ ان کی جانب سے پہ ایچ ڈی کورسز کے ایک equivalent سرٹیفکیٹ کو پی ایچ ڈی کخ ڈگری کے طور پر پیش کیا گیا۔\nاس بنیاد پر انھیں ایڈہاک اسسٹنٹ پروفیسر بناکر متعلقہ عہدے کی مراعات دی جاتی رہی جو اب یونیورسٹی ان سے وصول کرے گی۔",
        "published_date": "Mon, 19 May 2025 15:15:24 UTC",
        "source": "Express Urdu"
    },
    {
        "guid": "1379a2bda53f2fc40c8734d7265729c9",
        "title": "پی ایس ایل 10: کراچی کنگز کیخلاف اسلام آباد یونائیٹڈ کی بیٹنگ جاری",
        "link": "https://www.express.pk/story/2762159/psl10-iu-kk-2762159/",
        "image_url": "https://img.express.pk/logo/expresslogo.webp",
        "article": "ایچ بی ایل پاکستان سپر لیگ (پی ایس ایل) 10 میں کراچی کنگز نے ٹاس جیت کر اسلام آباد یونائیٹڈ کو پہلے بیٹنگ کرنے کی دعوت دے دی۔\nایونٹ کے 30 ویں میچ میں دونوں ٹیمیں راولپنڈی کرکٹ اسٹیڈیم میں مدِ مقابل ہیں۔\nاسکواڈ:\nاسلام آباد یونائیٹڈ: ایلکس ہیلز، صاحبزادہ فرحان، رسی وین ڈر ڈوسن، سلمان علی آغا، حیدر علی، محمد غازی غوری (وکٹ کیپر)، شاداب خان (کپتان)، بین ڈورشوئس، عماد وسیم، سلمان ارشاد اور ٹائمل ملز۔\nکراچی کنگز: ڈیوڈ وارنر(کپتان)، ٹم سیفرٹ، جیمز ونس، سعد بیگ (وکٹ کیپر)، خوشدل شاہ، عرفان خان نیازی، محمد نبی، عامر جمال، عباس آفریدی، حسن علی اور میر حمزہ۔",
        "published_date": "Mon, 19 May 2025 15:15:24 UTC",
        "source": "Express Urdu"
    },
    {
        "guid": "471d0a53409e7ed27e12c1dc1b8b40df",
        "title": "قومی اسمبلی: پاکستان نیوی ترمیمی بل اور ایکسپلوسیوز ایکٹ متفقہ طور پر منظور",
        "link": "https://www.express.pk/story/2762158/national-assembly-pakistan-navy-amendment-bill-and-explosives-act-unanimously-passed-2762158/",
        "image_url": "https://img.express.pk/logo/expresslogo.webp",
        "article": "قومی اسمبلی نے پاکستان نیوی ترمیمی بل اور ایکسپلوسیوز ترمیمی بل متفقہ طور پر منظور کرلیے۔\nایکسپریس نیوز کے مطابق قومی اسمبلی کا اجلاس اسپیکر ایاز صادق کی زیر صدارت منعقد ہوا۔ اجلاس میں قومی اسمبلی نے پاکستان نیوی ترمیمی بل 2025ء منظور کرلیا اسے وزیر دفاع خواجہ آصف نے پیش کیا تھا، ارکان نے رائے شماری کے بعد سے متفقہ طور پر منظور کرلیا۔\nرکن طارق فضل چوہدری نے ایکسپلوسیوز ترمیمی بل 2025ء پیش کیا جسے ایوان نے متفقہ طور پر منظور کرلیا۔\nدوران اجلاس اسپیکر سردار ایاز صادق قومی اسمبلی سیکرٹریٹ کی ڈیجٹیلائزیشن نہ ہونے پر برس پڑے اور کہا کہ یہ قومی اسمبلی سیکرٹریٹ کے شعبہ آئی ٹی کی نااہلی ہے جو دس سال گزرنے کے باوجود  ڈیجٹلائزیشن نہیں ہوسکی۔",
        "published_date": "Mon, 19 May 2025 15:15:27 UTC",
        "source": "Express Urdu"
    },
    {
        "guid": "afea0952070f18dbec90f768cc0362ae",
        "title": "بلوچستان میں سیکیورٹی فورسز نے بھارتی حمایت یافتہ 3 دہشت گردوں کو ہلاک کردیا",
        "link": "https://www.express.pk/story/2762157/security-forces-killed-3-blf-terrosists-2762157/",
        "image_url": "https://img.express.pk/logo/expresslogo.webp",
        "article": "سیکیورٹی فورسز نے بلوچستان کے دو مختلف مقامات پر کارروائیاں کرتے ہوئے بھارتی حمایت یافتہ کالعدم دہشت گرد تنظیم بلوچ لبریشن فرنٹ کے 3 دہشت گردوں کو ہلاک کردیا\nپاک فوج کے شعبہ تعلقات عامہ (آئی ایس پی آر) کے مطابق سیکیورٹی فورسز نے 17 اور 18 مئی کو بلوچستان میں خفیہ اطلاع پر 2 علیحدہ کارروائیوں کے دوران بھارت کے حمایت یافتہ دہشت گرد گروہ، نام نہاد بلوچ لبریشن فرنٹ سے تعلق رکھنے والے تین دہشت گرد ہلاک کیے۔\nسیکیورٹی فورسز نے خفیہ معلومات کی بنیاد پر ضلع آواران کے علاقے گِشکور میں ایک آپریشن کیا، جس میں  بھارتی سرپرستی میں سرگرم دہشت گردوں کی موجودگی کی اطلاع تھی۔\n آپریشن کے دوران فورسز نے دہشت گردوں کے ٹھکانے کو مؤثر طریقے سے نشانہ بنایا جبکہ شدید فائرنگ کے تبادلے میں بھارتی سرپرستی میں سرگرم دہشت گرد یونس مارا گیا اور دو دہشت گرد زخمی ہوئے جنہیں گرفتار کرلیا گیا۔\nفورسز نے دوسری کارروائی ضلع کیچ کے شہر تربت میں کی اور  دو بھارتی حمایت یافتہ دہشت گردوں، گروہ کے سرغنہ صبر اللہ اور دہشت گرد امجد عرف بچھو کو ہلاک کر دیا۔ ہلاک دہشت گردوں سے اسلحہ، گولہ بارود اور دھماکہ خیز مواد بھی برآمد کیا گیا۔\nآئی ایس پی آر کے مطابق مارے گئے دہشت گرد قانون نافذ کرنے والے اداروں کے خلاف متعدد دہشت گردانہ کارروائیوں اور معصوم شہریوں کی ٹارگٹ کلنگ میں ملوث تھے۔\nترجمان پاک فوج کا کہنا ہے کہ علاقے میں کلیئرنس آپریشنز جاری ہیں تاکہ کسی بھی باقی ماندہ دہشت گرد کو ختم کیا جا سکے۔\nاعلامیے میں کہا گیا ہے کہ پاکستان کی سیکیورٹی فورسز قوم کے شانہ بشانہ بلوچستان کے امن، استحکام اور ترقی کو سبوتاژ کرنے کی بھارتی کوششوں کو ناکام بنانے کے لیے پرعزم ہیں۔\nوزیر داخلہ کا سیکیورٹی فورسز کو خراج تحسین\nوفاقی وزیرداخلہ محسن نقوی نے بلوچستان میں بھارتی پراکسی بی ایل ایف کے 3 دہشتگردوں کو جہنم واصل کرنے پر سکیورٹی فورسز کو خراج تحسین کیا۔\nانہوں نے کہا کہ بھارتی پراکسی بی ایل ایف کے دہشتگردوں کو عبرتناک انجام تک پہنچانے پر سکیورٹی فورسز کو شاباش دیتے ہیں۔ سیکیورٹی فورسز نے بروقت کارروائیاں کرکے بھارتی پراکسی بی ایل ایف کے دہشتگردوں کے ناپاک عزائم کو خاک میں ملایا۔ \nانہوں نے کہا کہ بلوچستان میں قیام امن کیلئے سکیورٹی فورسز کے اقدامات قابل ستائش ہیں، پوری قوم بہادر سکیورٹی فورسز کے ساتھ کھڑی ہے۔ سکیورٹی فورسز کے بہادر سپوت قوم کا فخر ہیں۔",
        "published_date": "Mon, 19 May 2025 15:15:27 UTC",
        "source": "Express Urdu"
    },
    {
        "guid": "9d77e2bb2b1fd0db39c89858091f15a5",
        "title": "زرمبادلہ کی دونوں مارکیٹوں میں روپے کی نسبت ڈالر تگڑا",
        "link": "https://www.express.pk/story/2762155/dollar-strengthens-against-rupee-in-both-foreign-exchange-markets-2762155/",
        "image_url": "https://img.express.pk/logo/expresslogo.webp",
        "article": "مختلف عوامل کے باعث پیر کے روز زرمبادلہ کی دونوں مارکیٹوں میں روپے کی نسبت ڈالر تگڑا رہا۔\nمالی سال کے اختتام پر سود کی مد لازم بیرونی ادائیگیوں کے دباو، آئی ایم ایف کی سال 2025 کے نظرثانی شدہ معاشی نمو کی شرح 3.2فیصد سے گھٹا کر 2.6فیصد رہنے کی بیشگوئی اور 290روپے فی ڈالر کے تناسب سے بجٹ سازی سے 3فیصد کی ممکنہ ڈی ویلیوایشن جیسے عوامل کے باعث زرمبادلہ کی دونوں مارکیٹوں میں پیر کو بھی روپے کی نسبت ڈالر تگڑا رہا۔\nانٹربینک مارکیٹ میں کاروبار کے ابتدائی دورانیے میں ڈالر کی قدر ایک موقع پر اگرچہ 06پیسے کی کمی سے 281روپے 60پیسے کی سطح پر بھی آگئی تھی لیکن بڑھتے ہوئے تجارتی خسارے، قرض ادائیگیوں کے دباو سے بعد دوپہر ڈالر کی قدر میں اضافے کا سلسلہ شروع ہوا جس کے نتیجے میں کاروبار کے اختتام پر ڈالر کی قدر 10پیسے کے اضافے سے 281روپے 76پیسے کی سطح پر بند ہوئی۔\nاوپن کرنسی مارکیٹ میں بھی ڈالر کی قدر 05پیسے کے اضافے سے 283روپے 75پیسے کی سطح پر بند ہوئی۔",
        "published_date": "Mon, 19 May 2025 15:15:27 UTC",
        "source": "Express Urdu"
    },
    {
        "guid": "f46e04b9bebccc453057c661491270db",
        "title": "قلعہ سیف اللہ کے جنگلات میں لگی آگ بے قابو، دو کلومیٹر کا رقبہ خاکستر ہوگیا",
        "link": "https://www.express.pk/story/2762154/qila-saif-ullah-forest-fire-is-out-of-control-2762154/",
        "image_url": "https://img.express.pk/logo/expresslogo.webp",
        "article": "بلوچستان کے علاقے قلعہ سیف اللہ کے جنگلات میں لگنے والی آگ قابو سے باہر ہوکر دو کلومیٹر تک پھیل گئی۔\nایکسپریس نیوز کے مطابق قلعہ سیف اللہ کے سپن غر جنگلات میں لگنے والی آگ تیزی سے پھیل رہی ہے اور اب تک اس سے دو کلومیٹر کا رقبہ متاثر ہوچکا ہے۔\nڈپٹی کمشنر قلعہ سیف اللہ نے آگ بجھانے کیلیے حکومت سے فضائی مدد کی درخواست کی ہے جبکہ پی ڈی ایم اے اور ضلعی انتظامیہ کی ٹیمیں آگ پر قابو پانے کی کوششوں میں مصروف ہیں۔\nڈپٹی کمشنر کی جانب سے حکومت کو لکھے گئے مراسلے میں کہا گیا ہے کہ آگ مسلسل رہی ہے اور اونچائی پر ہونے کیوجہ سے ٹیموں کو ریسکیو عمل میں شدید مشکلات کا سامنا ہے۔",
        "published_date": "Mon, 19 May 2025 15:15:27 UTC",
        "source": "Express Urdu"
    },
    {
        "guid": "1bcaf4fde6d9be77bd57a11fc0f57757",
        "title": "کم عمری کی شادیوں کی روک تھام کا بل سینیٹ سے منظور، جے یو آئی کا بائیکاٹ",
        "link": "https://www.express.pk/story/2762153/senate-approves-bill-to-prevent-child-marriages-2762153/",
        "image_url": "https://img.express.pk/logo/expresslogo.webp",
        "article": "سینیٹ نے کم عمری کی شادیوں کی روک تھام کا بل متفقہ طور پر منظور کرلیا، صوبائی موٹر گاڑیاں آرڈیننس 1965ء میں ترمیم اور چین پاکستان اقتصادی راہداری اتھارٹی ایکٹ میں ترمیم کا بل بھی منظور کرلیا گیا۔\nایکسپریس نیوز کے مطابق سینیٹ کا اجلاس قائم مقام چیئرمین سیدال خان کی صدارت میں شروع ہوا جس میں پیپلز پارٹی کی سینیٹر شیری رحمان کی جانب سے چائلڈ میرج بل پیش کیا گیا۔\nشیری رحمان نے کہا کہ سولہ سولہ سال کی عمر میں بچیاں ماں بن جاتی ہیں، کم عمری میں شادی کے بعد بچیاں دوران زچگی فوت ہوجاتی ہیں، یہ بل 2013ء میں سینیٹ نے متفقہ طور منظور کیا ہوا ہے۔ \nجے یو آئی کے سینیٹر کامران مرتضیٰ نے کہا کہ یہ اسلامی نظام سے متصادم بل ہے اسے اسلامی نظریاتی کونسل میں بھیجا جائے۔\nسینیٹر مولانا عطاء الرحمان نے کہا کہ ہمارے معاشرے میں والدین کی رضامندی کے بغیر آپ بچوں کو اپنی مرضی کی اجازت دے دیں گے تو یہ یورپی معاشرہ بن جائے گا، اسلامی معاشرے میں اگر والدین سے آپ ایک حق لیں گے تو اس کا نتیجہ کیا نکلے گا، جے یوآئی اس بل کی مخالفت کرے گی اور واک آؤٹ کرے گی، اس بل کو متعلقہ کمیٹی کے سپرد کیا جائے۔ \nسینیٹر روبینہ قائم خانی نے کہا کہ یہ بل پہلے سندھ اسمبلی میں پیش ہوا یہ بل اسلامی نظریاتی کونسل سے پاس ہوچکا ہے، یہ لوگ دیہاتوں میں جاتے ہی نہیں، وہاں چھوٹی چھوتی بچیوں کی شادی کردی جاتی ہے، ہمارے معاشرے میں بچوں کے حقوق کے حوالے سے معاملات بڑے گھمبیر ہیں اس پر سینیٹر عطا الرحمان نے کہا کہ سندھ اسمبلی میں جے یو آئی کا کوئی ممبر نہیں ہے۔\nسینیٹر دوست محمد نے کہا کہ یہ بل اسلامی نظریاتی کونسل میں جانا چاہیے۔ \nسینیٹر خلیل طاہر سندھو نے کہا کہ سوائے پاکستان کے دنیا کا کوئی ایک مسلم ملک دکھا دیں جہاں شادی کی عمر 18سال سے کم ہو۔ \nسینیٹر ایمل خان نے کہا کہ ہم جس بحث میں گھس رہے ہیں ہم یورپ اور دین میں انٹر فیئرنس کررہے ہیں، شادی کے لیے طے شدہ وقت سن بلوغت ہے، آپ وہاں قانون لائیں جہاں گن پوائنٹ پر شادیاں ہورہی ہیں، ہمیں مغرب کی تقلید نہیں کرنی چاہیے، اللہ کا دیا ہوا قانون سب سے بہتر ہے، بچی، بچی کے والدین کی مرضی ضروری ہے۔ سینیٹر زرقہ تیمور سہروردی نے کہا کہ ہم مسلمان ہیں اور بطور مسلم سوچنا چاہیے۔\nمولانا عبدالواسع نے کہا کہ یہ بل کیوں متنازع بنانا چاہتے ہیں؟ نکاح، طلاق وغیرہ کے قوانین بنانا ہمارا اختیار ہی نہیں، ایک آئینی ادارہ موجودہ ہے تو ہم کیوں اس پر قانون سازی کرتے ہیں؟ اسلامی نظریاتی کونسل کے بغیر اگر یہ بل پاس ہوتا ہے تو ہم اس کی سخت مذمت کریں گے۔ \nسینیٹر فاروق ایچ نائیک نے کہا کہ مولانا بتائیں اسلام میں کہاں لکھا ہوا ہے بلوغت کی عمر کیا ہے؟ ملکی قانون کہتا ہے 18 سال سے کم عمر بچہ ہے۔ سینیٹر ثمینہ ممتاز نے کہا کہ چائلڈ میرج ایک گناہ ہے مصر میں کم عمری کی شادیوں کی ممانعت ہے۔\nمولانا عطاء الرحمان نے کہا کہ حضرت عائشہؓ کی شادی نوسال کی عمر میں ہوئی، بعض روایات کے مطابق بارہ سال کی عمر میں ہوئی، بعض روایات میں لکھا ہے 14سال کی عمرمیں شادی ہوئی۔\nسینیٹر سرمد علی نے کہا کہ یہ دینی نہیں ایک معاشرتی مسئلہ ہے، حضرت عائشہ رضی اللہ عنہ کی مثال دی گئی ہے لیکن اس وقت سعودی عرب میں بھی شادی کی عمر18سال ہے۔\nسینیٹر شیری رحمان نے کہا کہ ریاست کا حق ہوتا بلوغت کی عمر کا تعین کرنا، سندھ میں یہ قانون گیارہ سال سے رائج ہے، وفاقی شریعت کورٹ نے اس قانون کو کالعدم قرار نہیں دیا۔ \nسینیٹر نسیمہ احسان نے کہا کہ میں مبارک باد پیش کرنا چاہتی ہوں سینیٹر شیری رحمان کو، میری اپنی شادی 13سال کی عمر میں ہوئی، میں ساتویں جماعت میں پڑھتی تھی، ہرسسرال میرے سسرال جیسے نہیں ہوتے، آج کل 9، 10 سال کی عمر میں بچی بالغ ہورہی ہے تو کیا ہم اس عمرمیں بچیوں کی شادی کردیں؟\nبعدازاں ڈپٹی اسپیکر نے چائلڈ میرج روکنے کے بل پر ایوان میں رائے شماری کی جس پر جے یوآئی کے سینیٹرز نے ایوان کا بائیکاٹ کردیا، ارکان نے بل متفقہ طور پر منظور کرلیا۔\nسینیٹر محسن عزیز کی جانب سے پیش کردہ صوبائی موٹر گاڑیاں آرڈیننس 1965ء میں ترمیم کا بل منظور کرلیا گیا۔ یہ بل پیپلز پارٹی کے سینیٹر شہادت اعوان کی جانب سے پیش کیا گیا۔\nسینیٹر عبدالقادر کا پیش کردہ چین پاکستان اقتصادی راہداری اتھارٹی ایکٹ میں ترمیم کا بل 2022ء سینٹ سے متفقہ طور پر منظور کرلیا گیا۔\nپاکستان نام اور نشانات ایکٹ (امتناع غیرمجاز استعمال) 1957ء میں مزید ترمیم کا بل 2023 منظور کرلیا گیا اسے بھی سینیٹر شہادت نے پیش کیا۔\nسینٹ میں کورم کی نشاندہی کی گئی۔ سینٹ گیلریوں میں  پانچ منٹ کیلئے گھنٹیاں بجادی گئیں۔گھنٹیاں بجانے کے بعد مزید سینیٹرز ایوان میں پہنچ گئے اور گنتی کے بعد ایوان میں کورم پورا نکلا۔\nسینیٹر ثمینہ ممتاز زہری کی جانب سے پیش کیا گیا قومی کمیشن برائے وقار نسواں ترمیمی بل 2025 واپس لے لیا گیا، اسی طرح سینیٹر ثمینہ ممتاز زہری کی جانب سے پیش کیا گیا انسانی حقوق ایکٹ2012ء میں مزید ترمیم کا بل بھی واپس لے لیا گیا۔\nسینیٹر اعظم نذیر تارڑ نے کہا کہ ایوان مبارکباد کا مستحق ہے کافی لمبی چوڑی قانون سازی ہوئی اور ایسے بل بھی پاس ہوئے جو پانچ پانچ سال سے پڑے ہوئے تھے۔\nقبل ازیں سینیٹر افنان اللہ کی جانب سے ناشائستہ اشتہارات ایکٹ 1963ء ایوان میں پیش کیا گیا جسے متعلقہ کمیٹی کے حوالے کردیا گیا۔\nسینیٹر ثمینہ ممتاز زہری کی جانب سے اسلام آباد کیپٹل ٹیرٹری فوڈ سیفٹی ایکٹ 2021ء میں ترمیم کا بل ایوان میں پیش کیا گیا جسے متعلقہ کمیٹی کے حوالے کردیا گیا۔\nسینیٹر ہمایوں مہمند کی جانب سے ذہنی صحت آرڈیننس 2001ء میں مزید ترمیم کا بل ایوان میں پیش کردیا گیا جسے متعلقہ کمیٹی کے حوالے کردیا گیا۔\nسینیٹر ثمینہ ممتاز زہری کی جانب سے قومی انتظام برائے قدرتی آفات ایکٹ میں ترمیم کا بل پیش کیا گیا جسے ایوان نے بل متعلقہ کمیٹی کے سپرد کردیا۔\nسینیٹر ہمایوں مہمند کی جانب سے پی ایم ڈی سی ترمیمی بل ایوان میں پیش کیا گیا جسے  متعلقہ کمیٹی کے سپرد کردیا گیا۔\nسینیٹر فاروق ایچ نائیک کی جانب سے لیگل پریکٹیشنزز اینڈ بار کونسلز ایکٹ میں ترمیم کا بل ایوان میں پیش کیا گیا۔ سینیٹراعظم نذیر تارڑ کی جانب سے بل متعلقہ کمیٹی کے سپرد کرنے کی استدعا کی گئی۔\nسینیٹ کا اجلاس جمعرات کی صبح ساڑھے دس بجے تک ملتوی کردیا گیا۔\nاجلاس کے بعد پارلیمنٹ ہاؤس کے باہر میڈیا سے گفتگو میں شیری رحمان نے کہا کہ آج ہمارے لیے تاریخی دن ہے اور پی پی پی کے لیے باعث فخر دن ہے، چائلڈ میرج بل آج پاس ہوا ہے جس پر ہم کافی عرصے سے کام کر رہے تھے، ہر پچاس منٹ کے بعد ایک ماں کی وفات ہوجاتی ہے، یہ بل دو بار سینیٹ سے منظور ہوکر قومی اسمبلی گیا اس بل کی منظوری میں اتحادی حکومت اور پی ٹی آئی نے ساتھ دیا۔\nانہوں نے کہا کہ زچہ و بچہ کے مسائل بنیادی ہیں، جب ماں تندرست ہوگی تو بچہ بھی تندرست ہوگا، ہمارے ہاں چھوٹی عمر میں شادیاں کرادی جاتی ہیں اور چھوٹی عمر میں بچے بھی ہوجاتے ہیں، زبردستی شادی کرانے کا رواج بند ہونا چاہیے۔",
        "published_date": "Mon, 19 May 2025 15:15:30 UTC",
        "source": "Express Urdu"
    },
    {
        "guid": "d6cb76a724ff957e59e7692db23ad671",
        "title": "جلد پورے غزہ کا مکمل کنٹرول حاصل کرلیں گے؛ نیتن یاہو کی دھمکی",
        "link": "https://www.express.pk/story/2762152/netanyahu-all-gaza-control-hamas-2762152/",
        "image_url": "https://img.express.pk/logo/expresslogo.webp",
        "article": "اسرائیلی فوج کی غزہ کی پٹی پر پیشقدمی تیزی سے جاری ہے اور متعدد علاقوں پر قابض ہوچکی ہیں اور اس دوران وزیراعظم نیتن یاہو کے ایک بیان سے ان کے جارحانہ عزائم کھل کر سامنے آگئے۔\nعالمی خبر رساں ادارے کے مطابق اسرائیلی وزیرِ اعظم بینجمن نیتن یاہو نے سوشل میڈیا پر جاری اپنے ایک ویڈیو پیغام میں غزہ پر مکمل کنٹرول کرنے کا اعلان کیا ہے۔\nاسرائیلی وزیراعظم نے مزید کہا کہ شدید لڑائی جاری ہے اور ہم پیشقدمی کر رہے ہیں۔ غزہ کی پٹی کے تمام علاقوں کا \"مکمل کنٹرول\" حاصل کریں گے۔\nانھوں نے مزید کہا کہ ہم کسی صورت پیچھے نہیں ہٹیں گے۔ ہمیں اسی انداز میں آگے بڑھنے دیں۔ اگر ہمارے راستے میں رکاوٹ نہیں ڈالی گی تو جلد کامیابی حاصل کرلیں گے۔\nاسرائیلی وزیراعظم نیتن یاہو کا یہ بیان اُس وقت سامنے آیا ہے جب اسرائیلی فوج نے غزہ میں اپنی فوجی کارروائیوں کا دائرہ وسیع تر کر دیا ہے۔\nاسی دوران اسرائیلی فوج نے جنوبی غزہ کے شہر خان یونس اور قریبی علاقوں بنی سہیلا اور عبسان کے شہریوں کو فوری انخلا کا حکم دیا ہے۔\nغزہ پر اسرائیلی فوج کے زمینی اور فضائی حملے جاری ہیں۔ انسانی حقوق کی تنظیمیں اور بین الاقوامی مبصرین پہلے ہی ان کارروائیوں کے نتیجے میں شہری ہلاکتوں اور انسانی بحران پر تشویش کا اظہار کر چکے ہیں۔\nادھر اسرائیلی وزیراعظم کے دفتر نے بتایا کہ قطر کے دارالحکومت دوحہ میں جنگ بندی اور قیدیوں کے تبادلے سے متعلق مذاکرات جاری ہیں جس کے لیے قطر، مصر اور امریکا ثالثی کا کردار ادا کر رہے ہیں۔",
        "published_date": "Mon, 19 May 2025 15:15:30 UTC",
        "source": "Express Urdu"
    },
    {
        "guid": "cd84dc5e1093dee9c5a4dc62b0d1b9c5",
        "title": "سام سنگ کے ایس 25 ایچ نے اسمارٹ فون کی دنیا میں کھلبلی مچادی!",
        "link": "https://www.express.pk/story/2762151/s25-smartphone-edge-samsung-2762151/",
        "image_url": "https://img.express.pk/logo/expresslogo.webp",
        "article": "پچھلے چند ماہ سے شہ سرخیوں کی زینت بننے والا ٹیکنالوجی کمپنی سام سنگ کا گلیکسی ایس 25 ایج گزشتہ ہفتے لانچ کے بعد سے ہی صارفین کی نگاہوں کا مرکز بن گیا ہے۔ تاہم، فون کی ریلیز مئی کے آخر میں متوقع ہے۔\nعوامی توجہ کا مرکز بننے کے ساتھ ہی اس فون نے ٹاپ ٹرینڈنگ چارٹ میں سام سنگ کے گلیکسی اے 56 سے پہلی پوزیشن بھی چھین لی ہے۔\nگزشتہ ہفتے ٹرینڈنگ میں رہنے والے اسمارٹ فونز کی جاری کی گئی فہرست درج ذیل ہے:\nفہرست کے مطابق پہلی پوزیشن پر سام سنگ کا گلیکسی ایس 25 ایچ (نئی انٹری) آگیا ہے جبکہ دوسرے نمبر پر سونی ایکسپیریا 1 VII فائیو جی موجود ہے۔\nسام سنگ گلیکسی اے 56 تیسرے، سام سنگ گلیکسی ایس 25 الٹرا چوتھے، شیاؤمی ریڈمی ٹربو 4 پرو پانچویں، شیاؤمی پوکو ایکس 7 پرو چھٹے اور ایپل آئی فون 16 پرو میکس ساتویں نمبرپر موجود ہیں۔\nٹیکنو کیمون 40 پرو فائیو جی آٹھویں، ون پلس 13 ٹی فائیو جی نویں اور 10 ویں نمبر پر شیاؤمی سیوی 5 پرو فائیو جی نمبر پر موجود ہیں۔",
        "published_date": "Mon, 19 May 2025 15:15:30 UTC",
        "source": "Express Urdu"
    },
    {
        "guid": "70926f2faedd66097e48ce1838e12e51",
        "title": "امریکا کی ’ایریزونا اسٹیٹ یونیورسٹی‘ نے پاکستان میں اعلیٰ تعلیم کیلیے خدمات کا آغاز کردیا",
        "link": "https://www.express.pk/story/2762150/arizona-state-university-of-america-launches-higher-education-services-in-pakistan-2762150/",
        "image_url": "https://img.express.pk/logo/expresslogo.webp",
        "article": "امریکا کی صف اول کی ’ایریزونا اسٹیٹ یونیورسٹی‘ نے پاکستان میں پہلی بار اعلیٰ تعلیم کے شعبے میں خدمات کا آغاز کردیا۔\nایکسپریس نیوز کے مطابق امریکی یونیورسٹی پاکستان میں نیشنل انسٹی ٹیوٹ آف ٹیکنالوجی (این آئی ٹی) لاہور کے ساتھ شراکت داری سے عالمی معیار کے ڈگری پروگرامز، دہری ڈگری کے مواقع، بین الاقوامی تبادلے اور صنعت سے ہم آہنگ سرٹیفیکیشنز فراہم کرے گی۔\nپاکستانی طالب علموں کو ملک کے اندر ہی امریکی یونیورسٹی کی معیاری تعلیم ، تربیت اور ڈگری کی فراہمی ممکن ہوگئی ہے۔ 16 اپریل 2025ء کو ایریزونا اسٹیٹ یونیورسٹی کے ٹیمپے کیمپس میں، دونوں تعلیمی اداروں کے درمیان معاہدے پر دستخط ہوئے۔\nیہ چھ براعظموں پر پھیلی 30 سے زائد یونیورسٹیز کا نیٹ ورک ہے جس سے پاکستان کی نوجوان نسل کے لیے، عالمی معیار کی تعلیم، بین الاقوامی تبادلے اور جدت پر مبنی کیریئرز کے دروازے کھل جائیں گے۔\nلندن یونیورسٹی سے فارغ التحصیل وکیل شاہ زیب اعوان اور ہارورڈ سے ایم بی اے کرنے والے جہانزیب برانا، این آئی ٹی لاہور میں پہلا کیمپس قائم کریں گے جس میں اسکول آف بزنس اسٹڈیز اور اسکول آف ڈیجیٹل ٹیکنالوجیز کے شعبے شامل ہوں گے۔\nجہانزیب برانا کے مطابق ڈی ایچ اے فیز سات کے قریب واقع یہ کیمپس عالمی معیار کی صلاحیتوں کو پروان چڑھانے کا پلیٹ فارم بنے گا۔\nممتاز ماہر تعلیم اور پاکستانی و بین الاقوامی تعلیمی حلقوں میں انتہائی معتبر نام ڈاکٹر فیصل باری، وائس چانسلر کے طور پر خدمات انجام دیں گے۔ ڈاکٹر باری نے کہاکہ یہ درس گاہ بدلتی ہوئی عالمی معیشت میں کامیاب ہونے کے لیے ضروری علم اور مہارتیں فراہم کرے گی۔",
        "published_date": "Mon, 19 May 2025 15:15:33 UTC",
        "source": "Express Urdu"
    },
    {
        "guid": "ed5abd0e47cb1c8f981047d3d8b6db24",
        "title": "میرے ہوتے ہوئے اداروں سے کرپشن کا خاتمہ نہ ہونا افسوسناک ہے، وزیراعلیٰ مریم نواز",
        "link": "https://www.express.pk/story/2762149/cm-maryam-ijlas-in-lahore-2762149/",
        "image_url": "https://img.express.pk/logo/expresslogo.webp",
        "article": "وزیراعلیٰ پنجاب مریم نواز نے کہا ہے کہ محکموں میں کرپشن جاری ہے اور میرے ہوتے ہوئے کرپشن ہونا افسوسناک ہے، اس کے خاتمے کیلیے جامع کریک ڈاؤن کرنا ہوگا۔\nایکسپریس نیوز کے مطابق وزیراعلیٰ پنجاب مریم نوازشریف کی زیرصدارت چھ گھنٹے طویل خصوصی اجلاس ہوا جس میں ضلعی سالانہ ترقیاتی پروگرام پیش کیا گیا۔\nاجلاس میں صوبائی وزیر اعلیٰ مریم نواز شریف نے تاریخ میں پہلی مرتبہ 12- اضلاع کے سالانہ ترقیاتی پروگرام کی خود منظوری دی جبکہ باقی ماندہ اضلاع کے ترقیاتی پروگرام،انسداد تجاوازت بیوٹی فیکیشن سے متعلق اجلاس کل (20مئی) دوبارہ بلانے کا فیصلہ کیا۔\nاجلاس میں صوبے بھر کے تمام کمشنرز اور ڈپٹی کمشنرز نے شرکت کی جبکہ اس اہم بیٹھک میں ڈسٹرکٹ میں بیوٹی فیکیشن اور انسداد تجاوزات آپریشن کا جائزہ لیا گیا۔\nوزیراعلیٰ پنجاب مریم نواز نے شرکا سے گفتگو کرتے ہوئے کہا کہ حکومت کی مجموعی پرفارمنس بہتر رہی مگر بہتری کی بہت گنجائش ہے، عوام میں ریلیف کا حقیقی احساس ہی کامیابی ہے۔\nانہوں نے کہا کہ وقت بہت کم ہے اور عوام کے لئے ابھی بہت کچھ کرنا باقی ہے، محکمے کرپشن سے مکمل پاک نہیں ہو سکے، میرے ہوتے ہوئے کرپشن افسوس ناک ہے۔ \nوزیراعلیٰ نے کہا کہ سرکاری محکموں میں کرپشن کے خلاف جامع کریک ڈاؤن کرنا ہوگا۔ اس حوالے سے اراکین کو تجاویز دینے اور پلان مرتب کرنے کی ہدایت کی گئی ہے۔\nوزیراعلیٰ نے مزید کہا کہ تجاوزات کا خاتمہ اور صفائی کا معیار برقرار رکھنا بہت بڑا چیلنج ہے، حکومت نے کمشنر اور ڈی سی کو پرفارمنس کیلئے مکمل آزادی دی ہے اور کسی کو فیصلوں پر اثرانداز ہونے کی اجازت نہیں دی۔\nانہوں نے کہا کہ ارکان اسمبلی بھی اپنے اضلاع میں بہتر ی کی تعریف کرتے ہیں، پرفارمنس میں ہمارا مقابلہ کسی سابقہ حکومت سے نہیں۔ خود سے ہے۔",
        "published_date": "Mon, 19 May 2025 15:15:36 UTC",
        "source": "Express Urdu"
    },
    {
        "guid": "acf716c386a664a88f2efb7e537229ed",
        "title": "پی ٹی آئی کا وزیراعظم کیخلاف تحریک عدم اعتماد لانے کی خبروں پر بیان سامنے آگیا",
        "link": "https://www.express.pk/story/2762148/pti-tehreek-e-adam-etmad-prime-minister-2762148/",
        "image_url": "https://img.express.pk/logo/expresslogo.webp",
        "article": "پاکستان ‏تحریک انصاف نے اسپیکر قومی اسمبلی ایاز صادق اور وزیراعظم کے خلاف تحریک عدم اعتماد لانے کی تردید کردی۔\nپاکستان تحریک انصاف کے چیئرمین بیرسٹر گوہر نے ایکسپریس نیوز سے خصوصی گفتگو کرتے ہوئے تحریک عدم اعتماد کی تردید کی۔\nانہوں نے کہا کہ فی الحال کسی کے خلاف تحریک عدم اعتماد لانے کا کوئی ارادہ نہیں اور نہ ہی اس حوالے سے بانی پی ٹی آئی نے کسی قسم کی کوئی ہدایات دی ہیں۔\nبیرسٹر گوہر نے واضح کیا کہ عدم اعتماد کی تحریک کے حوالے سے میڈیا پر چلنے والی تمام خبریں بے بنیاد ہے۔ تاہم انہوں نے ساتھ میں یہ بھی واضح کیا کہ عدم اعتماد کا آپشن سیاسی جماعتوں کے پاس آئینی طور پر موجود ہے مگر ابھی اس کے استعمال کا سوچا نہیں ہے۔\nدوسری جانب ا۔سپیکر قومی اسمبلی سردار ایاز صادق نے غیر رسمی گفتگو کرتے ہوئے کہا کہ ’میں نے سنا ہے کہ میرے خلاف تحریک عدم اعتماد لائی جا رہی ہے، جو دوست یہ شوق پورا کرنا چاہتے ہیں کر لیں‘۔\nانہوں نے کہا کہ تحریک انصاف کے بہت سے اراکین تحریک لانے والوں کا ساتھ نہیں دیں گے، میں تو بطور اسپیکر سب کا خیال رکھتا ہوں۔ تحریک آبھی گئی تو انکے اپنے لوگ ساتھ نہیں دیں گے۔\nایاز صادق نے کہا کہ ’میں مطمئن ہوں اور بطور سپیکر میرا کردار سب کے سامنے ہے، موجودہ حالات میں قومی یکجہتی کی فضا قائم ہوئی ہے، وطن کے دفاع کےلئے جانیں قربان کرنے والے ہمارے حقیقی ہیروز ہیں اور ہم ان ہیروز کو سلام پیش کرتے ہیں۔‘",
        "published_date": "Mon, 19 May 2025 15:15:36 UTC",
        "source": "Express Urdu"
    },
    {
        "guid": "7bc233ab728af78347e253943f48bbab",
        "title": "کراچی: کورنگی  میں ڈکیتی مزاحمت کے دوران نوجوان کو قتل کردیا گیا",
        "link": "https://www.express.pk/story/2762147/karachi-youth-killed-for-resisting-robbery-in-korangi-3-2762147/",
        "image_url": "https://img.express.pk/logo/expresslogo.webp",
        "article": "ضلع کورنگی پولیس مسلح ڈکیتوں کو روکنے میں مکمل ناکام ہوگئی جب کہ موٹر سائیکل چھینے کی واردات کے دوران مزاحمت پر فائرنگ کرکے نوجوان کو قتل کردیا  گیا اور رواں سال روشنیوں کے شہرمیں ڈکیتی کی واردات کے دوران مزاحمت پرجاں بحق شہریوں کی تعداد 46 ہو گئی۔\nشہرقائد میں مسلح ڈکیتوں کے ہاتھوں معصوم و نہتے شہریوں کے قتل  کے  واقعات تسلسل کے ساتھ جاری ہیں۔\nپیرکی دوپہرعوامی کالونی تھانے کےعلاقے کورنگی ساڑھے تین میں 2 نامعلوم مسلح ملزمان نے اسلحے کے زورپر موٹرسائیکل چھینے کی واردات کے دوران مزاحمت پر فائرنگ کرکے نوجوان کوشدید زخمی کردیا اوراس کا موبائل فون اورموٹرسائیکل چھین کرفرارہوگئے۔\nمسلح ڈکیتوں کی فائرنگ سے شدید زخمی ہونے والا نوجوان کافی دیرتک جائے وقوع پرپڑا رہا جس کے بعد اہل محلہ نے رکشے کے ذریعے قریبی ایمبولنس اسٹاپ پر پہنچایا، عدازاں اسے جناح اسپتال منتقل کیا جا رہا تھا کہ وہ زخموں کی تاب نہ لاتے ہوئے دم توڑگیا۔\nمقتول نوجوان کی شناخت30 سالہ حافظ فیصل محمود ولد مولانا محمد نور الاابصارکے نام سے کی گئی، مقتول نوجوان کورنگی ساڑھے تین این ایریا میں واقع جامعہ مسجد مدنی سے متصل گھرمیں رہائش پذیر تھا۔\nمقتول جامعہ مسجد مدنی کے مؤذن اورنکاح خواہ کا بیٹا تھا، مقتول نوجوان غیرشادہ شدہ اوربچوں کوناظرہ کی تعلیم دیا کرتا تھا۔\nجس وقت مسلح ڈکیتوں مقتول نوجوان کو فائرنگ کرکے شدید زخمی کیا اس وقت مقتول اپنے بھانجے کوگھر کے قریب واقع اسکول سے لینے جا رہا تھا کہ راستے میں پیدل 2 نامعلوم مسلح ڈکیتوں نے اس سے واردات کی اورفرارہوگئے۔\nمقتول  نوجوان 6 بھائیوں میں چوتھے نمبرپرتھا، فائرنگ کے واقعے کے بعد ایس ایس پی کورنگی طارق نواز بھی جائے وقوع پر پہنچے۔\nایس ایس پی کورنگی نے بتایا کہ مقتول نوجوان کو دو نامعلوم مسلح ڈکیتوں نے فائرنگ کرکے قتل کیا ہے اورپولیس نے جائے وقوع سے تمام شواہد اورسی سی ٹی وی فوٹیجز حاصل کرلی ہیں اور امید ہے کہ ملزمان کا جلد سراغ مل جائے گا اورانہیں گرفتار کرکے کیفر کردار تک پہنچایا جائے گا۔\nانھوں نے بتایا کہ گزشتہ چند روزمیں ضلع کورنگی میں ڈاکوؤں کی فائرنگ کے سے شہریوں کے جاں بحق ہونے کے واقعات پر پولیس دل جمعی سےکام کر رہی ہے۔\nان کا کہنا تھا کہ پولیس نے شواہد اکٹھا کرلیے ہیں اورملزمان کی شناخت بھی کرلی گئی ہے امید ہے جلد ملزمان گرفتارہوجائیں گے انھوں نے بتایا کہ اسٹریٹ کرائم کی وارداتوں پر قابوپانے کے لیے ضلع میں پولیس پیٹرولنگ میں اضافہ کیا جا رہا ہے۔\nادھرمقتول کے بھائی محمد زکریا نے بتایا کہ مقتول بچوں کو دینی تعلیم دیتے تھے، انھوں نے بتایا کہ ان کا بھانجا نجی اسکول میں پڑھتا ہے اورمقتول بھانجے کواسکول سے لینے کے لیے جا رہا تھا کہ راستے میں واقعہ رونما ہوگیا۔\nانھوں نے بتایا کہ اسٹریٹ کرائم کی وارداتوں میں ملوث ملزمان کے خلاف سخت سے سخت کارروائی کی جائے۔\nمقتول نوجوان کے رشتہ دارنے بتایا کہ کورنگی میں شہری محفوظ نہیں ہیں، ایک شخص سے گھر نکل کر کچھ فاصلے میں بچوں کو اسکول لینے جاتا ہے تو راستےمیں اسے ڈکیتی مزاحمت پر قتل کردیا جاتا ہے۔\nمقتول کے چچا کا کہنا تھا کہ شہرمیں آئے دن مسلح ڈکیت کھلے عام شہریوں کی جانیں لے رہے ہیں لیکن انہیں روکنے والا کوئی نہیں ہے، بھتیجے کی جان بھی گئی اور اس کا موبائل فون اورموٹرسائیکل بھی چھین کر لے گئے۔\nپولیس واقعے کے دوگھنٹے کے بعد جائے وقوع پرپہنچتی ہے، ان سے کوئی پوچھنے والا کوئی نہیں ہے، ا انہوں نے حکومت سے مطالبہ کہ ڈکیت چھوٹی چھوٹی چیزوں پرشہریوں کو جانوروں اور پرندوں کی  طرح قتل کر رہے ہیں انہیں روکنے کے لیے فوری اقدامات کیئے جائیں۔\nواضح رہے کہ ضلع کورنگی میں پانچ روزکے دوران مسلح ڈکیتوں نے بچے سمیت 3 شہریوں کو قتل کردیا جبکہ شہر میں8 گھنٹوں کے دوران 2 شہری ڈکیتوں کے ہاتھوں جان گوا بیٹھے ہیں۔\nرواں سال روشنیوں کے شہرمیں ڈکیتی کی واردات کے دوران مزاحمت پرجاں بحق شہریوں کی تعداد 46 ہوگئی۔",
        "published_date": "Mon, 19 May 2025 15:15:38 UTC",
        "source": "Express Urdu"
    },
    {
        "guid": "a46f125a35c8d2a06ada0a3385f07e5f",
        "title": "جسے کچرے سے اُٹھا کر پالا تھا؛ اُسی لڑکی نے بوائے فرینڈز کیساتھ ملکر ماں کو قتل کردیا",
        "link": "https://www.express.pk/story/2762146/india-adopted-girl-killed-mother-boy-friends-2762146/",
        "image_url": "https://img.express.pk/logo/expresslogo.webp",
        "article": "جس 3 دن کی نومولود کو سڑک سے اٹھا کر پال پوس کر جوان کیا تھا اُسی لڑکی نے اپنے بوائے فرینڈز کے ساتھ مل کر ماں کو ہی قتل کردیا۔\nبھارتی میڈیا کے مطابق یہ دل دہلادینے والا واقعہ ریاست اوڈیشہ کے ضلع گجپتی میں پیش آیا۔ ماں کو منہ پر تکیہ رکھ کر قتل کیا گیا تھا۔\nپولیس کا کہنا ہے کہ اس سفاک جرم کے پیچھے کوئی اور نہیں خاتون کی لے پالک 14 سالہ لڑکی تھی جس نے قتل کی یہ ہولناک واردات  اپنے 2 بوائے فرینڈز کے ساتھ مل کر انجام دی۔\nلے پالک لڑکی کے محلے کے دو خود سے بڑی عمر کے لڑکوں 20 سالہ رتھ اور 21 سالہ ساہو کے ساتھ تعلقات تھے جنھوں نے اسے ماں کی دولت ہتھیانے کے لیے قتل پر آمادہ کیا۔\nلڑکی کی ماں اُسے گنیش رتھ اور دینش ساہو سے دور رکھنے کی کوشش کرتی تھی اور بات نہ ماننے پر ڈانٹ ڈپٹ بھی کیا کرتی تھی۔\nجس پر رتھ اور ساہو نے لڑکی کو ورغلایا کہ اگر ماں کا قصہ تمام کردیا جائے تو نہ صرف جائیداد مل جائے گی بلکہ وہ بلا روک ٹوک مل بھی سکیں گے۔\nاحسان فراموش لڑکی نے پیسوں کی لاش اور اپنے ہوس کا سامان پورا کرنے کے لیے حقیقی ماں سے بڑھ کر پرروش کرنے والی خاتون کو قتل کرنے میں زرا تامل کا اظہار نہ کیا۔\nماں کے رات کو سوتے ہی لے پالک لڑکی نے اپنے بوائے فرینڈز کو گھر بلالیا جن میں سے ایک نے ماں کے منہ پر تکیہ رکھا اور دوسرے نے ٹانگیں پکڑیں۔\nبدنصیب ماں نے جان بچانے کی کوشش میں ہاتھ تو چلائے تو وہ ان کی لے پالک بیٹی نے پکڑ لیے۔ یہاں تک کہ ماں کا دم نکل گیا۔\nبعد ازاں یہ تینوں ہی مقتولہ کو لے کر اسپتال پہنچے جہاں موت کی تصدیق کے بعد آخری رسومات بھی ادا کردی گئی تھیں۔\nتاہم لے پالک لڑکی کا بھانڈا اُس وقت پھوٹا جب مقتولہ کے بھائی اور لڑکی کے ماموں کے ہاتھ اپنی بہن کا موبائل فون لگا۔\nمقتولہ کے موبائل فون سے ان کی لے پالک لڑکی اپنے بوائے فرینڈز سے بات کیا کرتی تھیں اور ان کے جائیداد ہتھیانے کے لیے قتل سے متعلق چیٹنگ بھی مل گئی۔\nمقتولہ کے بھائی نے یہ ثبوت پولیس کو فراہم کیے جس پر کارروائی کرتے ہوئے 14 سالہ لڑکی اور اس کے دونوں بوائے فرینڈز کو گرفتار کرلیا گیا۔\nتفتیش کے دوران پولیس نے ملزمان سے 3 موبائل فونز، قتل میں استعمال ہونے والے 2 تکیے اور تقریباً 30 گرام سونے کے زیورات بھی برآمد کر لیے۔",
        "published_date": "Mon, 19 May 2025 15:15:39 UTC",
        "source": "Express Urdu"
    },
    {
        "guid": "5e784e81aea8c2d2683bef63ff0a27d2",
        "title": "محکمہ کسٹمز کی کراچی میں کارروائی، کروڑوں روپے مالیت کی اسمگل شدہ غیرملکی مصنوعات برآمد",
        "link": "https://www.express.pk/story/2762145/customs-department-raids-karachi-seizes-smuggled-foreign-products-worth-millions-2762145/",
        "image_url": "https://img.express.pk/logo/expresslogo.webp",
        "article": "محکمہ کسٹمز نے سچل رینجر کی معاونت سے یوسف گوٹھ ٹرمنل کے گواموں پر کارروائی کرتے ہوئے کروڑوں مالیت کی اسمگل شدہ غیرملکی مصنوعات کے ذخائر برآمد کرلیے۔\nترجمان عرفان علی نے کہا کہ برآمدہ اشیاء میں چھالیہ خشک دودھ اجینو موتو فیبرکس کاسمیٹکس ٹائلز ڈٹرجنٹ پاوڈر فوڈ آئٹمز شامل ہیں۔\nانہوں نے کہا کہ مقدمہ درج کرکے 11مزدا ٹرکوں کے ذریعے ضبط شدہ اشیاء کو اے ایس او گودام منتقل کردیا گیا، ضبط شدہ اشیاء کی حقیقی مالیت کا تخمینہ لگایا جارہا ہے",
        "published_date": "Mon, 19 May 2025 15:15:42 UTC",
        "source": "Express Urdu"
    },
    {
        "guid": "e8e53c5ea8abaf5f83f740ab8f7c2126",
        "title": "’کالجز میں طلبا کو فوجی تربیت دی جائے اور حوصلہ افزائی کیلیے 20 اضافی نمبر دیے جائیں‘",
        "link": "https://www.express.pk/story/2762144/educationist-advise-government-to-starts-military-training-in-colleges-2762144/",
        "image_url": "https://img.express.pk/logo/expresslogo.webp",
        "article": "وزیراعظم اور وزارت تعلیم سے مطالبہ کیا گیا ہے کہ کالجز میں نیشنل کیڈٹ کور اور ویمن گارڈز کی تربیت کو دوبارہ لازمی قرار دیا جائے۔\nایکسپریس نیوز کے مطابق ماہر تعلیم پروفیسر ڈاکٹر سیدہ عذرا قمر نے وزیر اعظم شہباز شریف اور وزارت تعلیم سے مطالبہ کیا ہے کہ کالجز میں نیشنل کیڈٹ کور (NCC) اور ویمن گارڈز کی تربیت دوبارہ لازمی قرار دیا جائے۔\nانہوں نے کہا کہ موجودہ ملکی حالات کے پیش نظر نوجوانوں میں جذبہ حب الوطنی پیدا کرنا وقت کی اہم ضرورت ہے۔\nڈاکٹر عذرا قمر نے تجویز دی کہ فوجی تربیت حاصل کرنے والے طلبا و طالبات کو 20 اضافی نمبر بھی دیے جائیں تاکہ ان کی حوصلہ افزائی ہو۔\nان کا کہنا تھا کہ وطن سے محبت اور خدمت کا جذبہ نصاب کا حصہ بننا چاہیے۔ انہوں نے خاص طور پر 10 مئی کو پاک افواج کی قربانیوں کو تعلیمی نصاب میں شامل کرنے پر زور دیا، تاکہ نوجوان نسل سرفروشی کی داستانوں سے آگاہ ہو اور قومی جذبے سے سرشار ہو۔\nانہوں نے کہا کہ تعلیم حاصل کرنا سب کا حق ہے، لیکن وطن کے لیے خدمات انجام دینا ہمارا فرض ہے۔",
        "published_date": "Mon, 19 May 2025 15:15:45 UTC",
        "source": "Express Urdu"
    },
    {
        "guid": "78745c6f6b5c07c5012309cb1e7648df",
        "title": "ڈاکوؤں سے مقابلے میں شدید زخمی پولیس اہلکار جام شہادت نوش کرگیا",
        "link": "https://www.express.pk/story/2762142/dakuo-se-muqablay-me-shadeed-zakhmi-police-ahelkar-jaam-e-shahadat-nosh-kar-gaya-2762142/",
        "image_url": "https://img.express.pk/logo/expresslogo.webp",
        "article": "ڈاکوؤں سے مقابلے میں  شدید زخمی ہونے والا پولیس اہل کار شہید ہوگیا۔\nپولیس کے مطابق سرجانی ٹاؤن کے علاقے میں علی الصبح ڈاکوؤں سے مقابلے میں شدید زخمی ہونے والا پولیس اہل کار دورانِ علاج زخموں کی تاب نہ لاتے ہوئے شہید ہوگیا۔\nشاہین فورس کے  اہل کار کانسٹیبل فاروق اور ساتھی کو مقابلے کے دوران ڈاکوؤں کی گولی لگی تھی  جب کہ فائرنگ کے بعد ڈاکو موقع سے فرار ہوگئے تھے۔\nواقعے کے بعد پولیس اہل کار نجی اسپتال  میں زیر علاج تھا، جہاں وہ جام شہادت نوش کرگیا۔\nواضح رہے کہ سرجانی ٹاؤن کے علاقے کنیز فاطمہ سوسائٹی کے قریب پولیس مقابلے میں ڈاکوؤں کی فائرنگ سے شاہین فورس کا اہل کار شدید زخمی ہوگیا تھا۔\nواقعے کے وقت 4 مسلح ملزمان شہریوں سے لوٹ مار کررہے تھے کہ شاہین فورس کے گشت پر مامور اہل کاروں نے ڈکیتوں کو گرفتار کرنے کی کوشش کی، تاہم انہوں نے پولیس اہل کاروں پر اندھا دھند فائرنگ کردی اور فرار ہو گئے۔\nدوسری جانب پولیس ملزمان کو گرفتار کرنے کے لیے کوشاں ہے۔",
        "published_date": "Mon, 19 May 2025 15:15:47 UTC",
        "source": "Express Urdu"
    },
    {
        "guid": "0b0c9b3fc9bfbe9cbc1f214030142df5",
        "title": "مہدی حسن میراز پی ایس ایل پلے آف مرحلے کیلئے لاہور قلندرز میں شامل",
        "link": "https://www.express.pk/story/2762141/mehidy-to-join-lahore-qalandars-for-psl-2025-playoffs-2762141/",
        "image_url": "https://img.express.pk/logo/expresslogo.webp",
        "article": "لاہور قلندرز نے پی ایس ایل 10 کے پلے آف مرحلے کیلئے بنگلادیش کے آل راؤنڈر مہدی حسن میراز کو اسکواڈ میں شامل کرلیا۔\nبنگلادیش کرکٹ بورڈ (بی سی بی) نے انہیں شرکت کے لیے این او سی جاری کر دیا ہے اور انکی منگل کو لاہور آمد متوقع ہے۔\nپی ایس ایل کے پلے آف میچز بدھ سے شروع ہو رہے ہیں جبکہ لاہور قلندرز جمعرات کو ایلیمینیٹر میچ میں ایک نامعلوم حریف کے خلاف میدان میں اتریں گے۔\nمہدی حسن میراز نے کرک انفو سے گفتگو کرتے ہوئے کہا کہ وہ لاہور قلندرز کا حصہ بننے پر پرجوش ہیں، اگرچہ ان کا یہ قیام ممکنہ طور پر صرف ایک میچ تک محدود ہو سکتا ہے۔\nانہوں نے کہا کہ پی ایس ایل ایک اعلیٰ معیار کی لیگ ہے اور میں پہلے بنگلادیش پریمیئر لیگ (BPL) میں اچھا پرفارم کر چکا ہوں، اس لیے پر اعتماد ہوں کہ یہاں بھی بہترین کارکردگی دکھاؤں گا۔\nمہدی کا کہنا تھا کہ وہ اس موقع کو استعمال کرتے ہوئے بنگلادیش کی ٹی ٹوئنٹی ٹیم میں دوبارہ جگہ بنانے کے خواہاں ہیں۔ وہ اس وقت نہ تو متحدہ عرب امارات کے خلاف جاری سیریز کا حصہ ہیں اور نہ ہی پاکستان کے خلاف آئندہ پانچ میچز کی ٹی ٹوئنٹی سیریز کے اسکواڈ میں شامل کیے گئے ہیں۔\nلاہور قلندرز میں مہدی اپنے تجربہ کار ساتھی شکیب الحسن کے ساتھ ٹیم کا حصہ بنیں گے۔ شکیب نے حالیہ میچ میں پشاور زلمی کے خلاف اپنا پہلا میچ کھیلا، تاہم وہ پہلی گیند پر صفر پر آؤٹ ہوئے اور دو اوورز میں 18 رنز دے کر کوئی وکٹ نہ لے سکے۔\nواضح رہے کہ پاکستان اور بھارت کے درمیان کشیدگی کے باعث پی ایس ایل کچھ دن معطل رہا، جس کے بعد قلندرز نے سکندر رضا کو دوبارہ ٹیم میں شامل کیا، مگر وہ صرف ایک میچ کھیل کر انگلینڈ چلے گئے جہاں انہیں انگلینڈ کے خلاف ٹیسٹ میچ کے لیے زمبابوے کی ٹیم کا حصہ بننا ہے۔\nڈیوڈ ویزے اور سیم بلنگز بھی پاکستان واپس نہیں آئے، جس کے بعد شکیب الحسن اور بھانوکا راجپکسا کو اہم مرحلے کے لیے بلایا گیا۔\nاس سے قبل بنگلادیش کے رشاد حسین لاہور قلندرز کا حصہ تھے، جب کہ ناہید رانا کراچی کنگز سے وابستہ تھے۔ لٹن داس بھی کنگز کی نمائندگی کر رہے تھے، تاہم ٹریننگ کے دوران زخمی ہونے کے باعث وہ واپس چلے گئے۔",
        "published_date": "Mon, 19 May 2025 15:15:51 UTC",
        "source": "Express Urdu"
    },
    {
        "guid": "b92171412bc6a9be61e052afc95c42fe",
        "title": "کے پی اسمبلی، پی اے سی اجلاس؛ معدنیات والے کارخانوں کو فوری نوٹس جاری کرنیکی ہدایت",
        "link": "https://www.express.pk/story/2762140/pac-meeting-in-kp-assembly-instructions-to-issue-immediate-notices-to-mineral-factories-2762140/",
        "image_url": "https://img.express.pk/logo/expresslogo.webp",
        "article": "خیبر پختونخوا اسمبلی میں پبلک اکاؤنٹس کمیٹی کے اجلاس میں چیئرمین پی اے سی نے سیکریٹری معدنیات کو تمام کارخانوں کو فوری نوٹس جاری کرنے کی ہدایت کر دی۔\nاجلاس کی صدارت کنوینر ادریس خٹک نے کی، جس میں محکمہ اطلاعات اور محکمہ معدنیات کے آڈٹ پیراز پر بحث ہوئی۔ دونوں محکموں کے اعلیٰ افسران نے اجلاس میں شرکت کی۔\nچیئرمین پبلک اکاؤنٹس کمیٹی نے کہا کہ معدنیات والے کارخانوں کو دو سالوں سے ٹیکسز کی وصولی کا کوئی نوٹس جاری نہیں ہوا۔ سیکریٹری معدنیات مطاہر ذیب نے بتایا کہ یہ محکمے کی غفلت ہیں، اپنی غلطی تسلیم کرتے ہیں۔\nچیئرمین پی اے سی نے سیکریٹری معدنیات کو تمام کارخانوں کو فوری نوٹس جاری کرنے اور محکمے سے دو سالوں میں ٹیکس نوٹسز جاری نہ کرنے کی بھی تحقیقات کروانے کی ہدایت کر دی۔\nسیکریٹری معدنیات نے فوری نوٹسز جاری اور معاملے کی تحقیقات کروانے کی یقین دہانی کروا دی۔\nمائنز اینڈ منرل سے متعلق معاملات زیر بحث \nاجلاس کے دوران ہری پور میں سیمنٹ فیکٹریوں کی جانب سے 16 کروڑ 23 لاکھ روپے ٹیکس کی عدم ادائیگی پر آڈٹ پیرا پیش کر دیا گیا۔\nسیکریٹری مائنز نے بتایا کہ ہری پور میں 5 سیمنٹ فیکٹریوں نے کتنی کھدائی کی؟ یہ نہیں بتا رہی اور یہ معلوم کرنا  بہت مشکل ہوتا ہے کہ کس فیکٹری نے کتنی کھدائی کی ہے، تمام سیمنٹ فیکٹریاں یہ نہیں بتاتیں کہ اس نے کتنی کھدائی کی ہے۔\nچیئرمین کمیٹی نے سوال کیا کہ تین سال قبل آپ لوگوں کو حکم دیا تھا، آپ نے نوٹس کیوں نہیں دیا؟ سیکریٹری مائنز مطاہر زیب نے کہا کہ تاخیر پر اپنے ادارے کے خلاف انکوائری کروں گا۔\nڈائریکٹر آڈٹ نے کہا کہ ہماری تجویز ہے کہ سیمنٹ فیکٹریوں پر ٹن کے بجائے بیگ کے حساب سے ٹیکس لگایا جائے۔ کمیٹی چیئرمین کی جانب سے آڈٹ پیرا کو مؤخر کر دیا گیا۔\nچترال میں معدنیات کھودنے کا معاملہ\nچترال میں معدنیات کھودنے سے متعلق 2 کروڑ 16 لاکھ روپے کا آڈٹ پیرا پیش کیا گیا۔\nسیکریٹری مائنز کے مطابق 2023 میں ٹونی پاک نامی کمپنی نے چترال میں ٹیسٹنگ کے لیے کان کنی کی، بعد میں پتہ چلا کہ کمپنی میں ٹیسٹنگ کے نام پر معدنیات کمرشل مقاصد کے لیے استمال کیے جا رہے ہیں۔\nڈائریکٹر آڈٹ نے سوال اٹھایا کہ اس کمپنی نے 413 ٹن مال چین بیچا تھا محکمہ کیوں خاموش رہا؟\nایم پی اے اکرام اللہ غازی نے کہا کہ اسی کمپنی نے مانسہرہ میں گزشتہ دو سال میں 82 ہزار 567 ٹن کان کنی کی ہے، مانسہرہ کے 7ہزار ٹن معدنیات کو چین میں بھی بیچا گیا ہے، کھدائی ہوتی ہے اور محکمہ مکمل طور پر خاموش رہتا ہے۔\nچیئرمین کمیٹی ادریس خٹک نے ہدایت کی کہ محکمہ ٹیسٹ کے لیے مقدار کا تعین کرے۔ چیئرمین کمیٹی نے آڈٹ پیرا کو مؤخر کر دیا۔\nچترال میں معدنیات\nچترال میں معدنیات سے متعلق 2 کروڑ مالیت سے زائد کا آڈٹ پیرا کمیٹی میں پیش کیا گیا۔\nسیکریٹری مائنز نے کہا کہ چترال میں 6 کمپنیوں نے غیر قانونی طور پر کان کنی کی ہے، تمام کمپنیوں کو دو کروڑ روپے جرمانہ کیا گیا لیکن وہ عدالت چلے گئے۔\nچیئرمین کمیٹی نے سوال کیا کہ کیا محکمے کے پاس معدنیات کی اسسمنٹ کے لیے کوئی سائنسی آلہ ہے؟\nسیکریٹری مائنز نے بتایا کہ ہمارے محکمے کے سالانہ ترقیاتی پروگرام کا فنڈ صرف 13 کروڑ 70 لاکھ روپے ہے، اتنی رقم میں نہ کوئی آلہ خریدا جا سکتا ہے اور نہ ہی سائنسی جائزہ لیا جا سکتا ہے۔\nچیئرمین کمیٹی نے یہ آڈٹ پیرا بھی مؤخر کر دیا۔",
        "published_date": "Mon, 19 May 2025 15:15:51 UTC",
        "source": "Express Urdu"
    },
    {
        "guid": "cc14d5d35ede13decedf0dbce136067b",
        "title": "پاکستان نے آپریشن \"بُنیان مرصوص\" کے دوران شاہین میزائل استعمال کرنے کے بھارتی دعوؤں کو مسترد کردیا",
        "link": "https://www.express.pk/story/2762139/pakistans-response-to-indian-claims-of-using-shaheen-missiles-in-operation-bunyan-marsus-2762139/",
        "image_url": "https://img.express.pk/logo/expresslogo.webp",
        "article": "پاکستان نے آپریشن \"بنیان مرصوص\" میں شاہین میزائل استعمال کرنے سے متعلق بھارتی ذرائع ابلاغ کے بےبنیاد دعوؤں کو مسترد کردیا۔\nبھارتی میڈیا کے ان بے بنیاد دعوؤں کے جواب میں ترجمان دفتر خارجہ نے اپنے جاری بیان میں کہا کہ یہ الزامات سراسر جھوٹ پر مبنی اور بے بنیاد ہیں۔\nانہوں نے کہا کہ بھارتی فوج کے آفیشل ٹوئٹر اکاؤنٹ پر ایک ویڈیو جاری کی گئی جس میں دعویٰ کیا گیا کہ پاکستان نے شاہین میزائل استعمال کیا، جب بھارتی فوج کو اپنی غلطی کا ادراک ہوا تو اس ویڈیو کو فوراً حذف کر دیا گیا، تاہم، تب تک بھارتی میڈیا کے کچھ حلقے بغیر تصدیق کے اس جھوٹے دعوے کو بڑھا چکے تھے۔\nبیان میں کہا گیا کہ افسوس کے ساتھ کہنا پڑتا ہے کہ اب بھی بعض بھارتی میڈیا ادارے اس جھوٹی مہم کو جاری رکھے ہوئے ہیں، یہ امر قابلِ غور ہے کہ بھارتی فوج کے سرکاری اکاؤنٹ نے اب تک اس غلط پوسٹ پر کوئی وضاحت یا تردید جاری نہیں کی۔\nترجمان دفتر خارجہ نے کہا کہ من گھڑت اطلاعات دراصل بھارت کی آپریشن \"سندور\" میں ناکامیوں سے توجہ ہٹانے کی منظم کوششوں کا حصہ ہیں،  پاکستان کی روایتی فوجی صلاحیتوں نے واضح برتری حاصل کی۔ \nبیان میں کہا گیا کہ اس کے ساتھ ساتھ یہ پروپیگنڈا نئی دہلی کی جانب سے جنگ بندی کی خلاف ورزیوں اور پاکستان پر \"جوہری بلیک میلنگ\" جیسے من گھڑت الزامات پر مبنی بیانیے کو فروغ دینے کی کوشش کا تسلسل ہے۔\nپاکستان کی جانب سے استعمال کیے گئے ہتھیاروں کی مکمل تفصیل آئی ایس پی آر کی 12 مئی کی پریس ریلیز میں دی گئی ہے، طویل فاصلے تک مار کرنے والے فَتح سیریز F1 اور F2 میزائل، جدید ترین ہتھیار، لانگ رینج لوئٹرنگ کِلر ڈرونز، اور ہائی پریسیژن طویل فاصلے کی توپیں شامل ہیں۔ \nترجمان نے کہا کہ ان میزائلوں سے بھارت اور مقبوضہ جموں و کشمیر میں واقع مخصوص فوجی اہداف کو نشانہ بنایا گیا، غیر مصدقہ اور اشتعال انگیز مواد کی اشاعت نہ صرف علاقائی استحکام کے لیے نقصان دہ ہے، بلکہ سرکاری اداروں کی پیشہ وارانہ ساکھ پر بھی سوال اٹھاتی ہے۔",
        "published_date": "Mon, 19 May 2025 15:15:54 UTC",
        "source": "Express Urdu"
    },
    {
        "guid": "3035df1e6eea4c7cc3806b92e2337607",
        "title": "ہارر تھرلر فلم ’فائنل ڈیسٹینیشن: بلڈ لائنز‘ نے کمائی کے پچھلے تمام ریکارڈز توڑ دیئے",
        "link": "https://www.express.pk/story/2762137/horror-thriller-final-destination-bloodlines-breaks-all-previous-box-office-records-2762137/",
        "image_url": "https://img.express.pk/logo/expresslogo.webp",
        "article": "ہالی ووڈ کی ہارر تھرلر فلم ’فائنل ڈیسٹینیشن: بلڈ لائنز‘ نے کمائی کے پچھلے تمام ریکارڈز توڑ دیئے۔\nغیر ملکی میڈیا کے مطابق فائنل ڈیسٹینیشن فرنچائز کی اس نئی فلم نے شائقین کے ہوش اڑا دیے ہیں اور اسے خوب پزیرائی مل رہی ہے۔ 16 مئی کو ریلیز ہونے والی اس فلم نے رواں ہفتے 51 ملین ڈالرز کی کمائی کر کے گزشتہ تمام ریکارڈز توڑ دیئے ہیں۔\nاس فرنچائز کی 14 سالوں بعد کوئی فلم سینما گھروں کی زینت بنی ہے جبکہ یہ مجموعی طور پر اس فرنچائز کی چھٹی فلم ہے۔ یہ ہالی ووڈ کے آنجہانی اداکار ٹونی ٹوڈ کی آخری فلم بھی ہے جو گزشتہ برس انتقال کر گئے تھے۔\nاس میں خطرناک طریقوں سے موت کا شکار ہونے والے خاندان کو دکھایا گیا ہے اور دکھایا گیا ہے کہ اس خاندان کی ایک لڑکی جو کالج کی طالب علم ہے، اس خونی کھیل کو ختم کرنے کا راستہ تلاش کرنے کی کوشش کرتی ہے جس سے انٹرویل کے بعد شائقین کا تجسس مزید بڑھ جاتا ہے۔\nاسٹیفنی کو اپنی دادی سے پتا چلتا ہے کہ اس نے خود ایک پیشگوئی کی تھی جس نے کئی سال پہلے کئی زندگیاں بچائی تھیں اور اب خاندان کے مزید لوگوں کو کیسے بچایا جاسکتا ہے۔",
        "published_date": "Mon, 19 May 2025 15:15:54 UTC",
        "source": "Express Urdu"
    },
    {
        "guid": "d58c35d3f96f858050eead741d0862c4",
        "title": "غزہ کے حق میں پوسٹ؛ بی بی سی کے معروف میزبان کو ہٹادیا گیا",
        "link": "https://www.express.pk/story/2762136/gaza-antisematic-post-bbc-anchor-to-leave-2762136/",
        "image_url": "https://img.express.pk/logo/expresslogo.webp",
        "article": "بی بی سی کے معروف شو ’’میچ آف دی ڈے‘‘ کے 25 سالہ میزبان گیری لِنیکر کو ملازمت سے ہٹایا جا رہا ہے۔\nعالمی خبر رساں ادارے کے مطابق 64 سالہ گیری لنیکر، جو سابق انگلینڈ فٹبالر بھی رہے ہیں، نے یہود دشمنی سے منسلک ایک نشان والی تصویر کو اپنے سوشل میڈیا اکاؤنٹ سے ہٹادیا تھا۔\nاگرچہ گیری لِنیکر نے اس پر فوراً معذرت کرتے ہوئے وضاحت بھی دی تھی کہ ان کا مقصد کسی کی دل آزاری نہیں تھا۔\nان کی معذرت کے باوجود، بی بی سی کے ڈائریکٹر جنرل ٹم ڈیوی نے کہا تھا کہ گیری لِنیکر نے ادارے کے \"غیر جانبداری کے اصولوں\" کی خلاف ورزی کی۔\nحالانکہ یہ پوسٹ گیری لینکر نے بی بی سی کے پلیٹ فارم سے نہیں بلکہ ذاتی حیثیت میں کی تھی۔\nگیری لینکر کا فیفا ورلڈ کپ 2026 تک بی بی سی کے ساتھ منسلک رہنے کا معاہدہ تھا لیکن اب وہ مکمل طور پر ادارہ چھوڑ رہے ہیں۔\nایسا محسوس ہو رہا ہے کہ گیری لِنیکر نے بی بی سی سے علیحدگی کا فیصلہ دباؤ کے تحت لیا ہے۔\nاظہارِ رائے کی آزادی کے حامی حلقوں نے اس فیصلے پر سخت تشویش کا اظہار کرتے ہوئے کہا کہ مغربی میڈیا میں فلسطین کے حق میں آواز بلند کرنے والوں کو مسلسل نشانہ بنایا جا رہا ہے۔\nاس سے قبل امریکا اور یورپ میں بھی کئی صحافی، اساتذہ اور فنکار اسی قسم کی پابندیوں اور نتائج کا سامنا کر چکے ہیں۔\nیاد رہے کہ گیری لینکر کا بی بی سی کے ساتھ تعلق 1990 کی دہائی میں اس وقت شروع ہوا تھا جب وہ ابھی پیشہ ور فٹبالر تھے۔\nگیری لِنیکر ایک معتدل، باشعور اور انسان دوست تجزیہ کار سمجھے جاتے ہیں ان کی اس انداز میں بی بی سی سے علیحدگی ایک دور کا خاتمہ نہیں بلکہ ایک وارننگ ہے کہ عوامی شخصیات کو سیاسی معاملات میں اختلاف رائے کی کتنی بھاری قیمت ادا کرنی پڑ سکتی ہے۔\nتاہم گیری لینکر کے حق میں عوامی حمایت کا بھی ایک بڑا سلسلہ سامنے آیا ہے۔ مداحوں، صحافیوں، سابق کھلاڑیوں اور سیاسی تجزیہ کاروں نے سوشل میڈیا پر #IStandWithGary اور #FreeSpeechMatters جیسے ہیش ٹیگز کے ذریعے ان کی بھرپور حمایت کی ہے۔",
        "published_date": "Mon, 19 May 2025 15:15:54 UTC",
        "source": "Express Urdu"
    },
    {
        "guid": "2e4cbe299d3510f4eb1ee52ae3c9b2a8",
        "title": "لاہور تا پنڈی بلٹ ٹرین چلانے کے منصوبے پر عمل درآمد ممکن نہیں",
        "link": "https://www.express.pk/story/2762135/implementation-of-lahore-pindi-bullet-train-project-impossible-2762135/",
        "image_url": "https://img.express.pk/logo/expresslogo.webp",
        "article": "لاہور سے راولپنڈی تک پاکستان کی پہلی بلٹ ٹرین چلانے کے منصوبے پر عمل درآمد ممکن نہیں، بلٹ ٹرین کی جگہ ہائی اسپیڈ ٹرین چلائی جاسکتی ہے تاہم اس کے لیے بھی اربوں روپے درکار ہوں گے۔\nایکسپریس کے مطابق پنجاب حکومت پاکستان ریلویز کی مدد سے بلٹ اور ہائی اسپیڈ ٹرین چلانا چاہتی ہے جبکہ ٹرین کی رفتار بڑھانے اور آدھے گھنٹے سے ایک گھنٹہ وقت کم کرنے کے لیے بھی ریلوے ٹریک اسٹیشن سگنلز ریل گاڑی کی کوچوں سمیت دیگر آلات تبدیل کرنا پڑیں گے۔\nریلوے انتظامیہ نے اس حوالے سے مختلف تجاویز تیار کرلی ہیں۔ وزیر ریلوے محمد حنیف عباسی نے ایکسپریس نیوز سے گفتگو کرتے ہوئے کہا کہ ہائی اسپیڈ ٹرین کے لیے ہمارے پاس بوگیاں موجود ہیں مگر ریلوے ٹریک اس قابل نہیں مگر یہ منصوبہ مکمل کرنا ہے وزیر اعلیٰ پنجاب مریم نواز سے اس سلسلے میں مشاورت ہوئی ہے۔\nانہوں نے کہا کہ ہم یہ منصوبہ مکمل کر کے لاہور سے راولپنڈی تک کا سفر اڑھائی گھنٹے تک لے آئیں گے اس پراجیکٹ کے لیے پنجاب حکومت فنڈز فراہم کرے گی۔\nریلوے کے کچھ اعلی افسران کے مطابق پاکستان میں اس رفتار پر چلنے والی ٹرین کے خواب کو حقیقت میں بدلنے کے لیے بے اربوں کھربوں روپے اور طویل وقت درکار ہوگا یہ منصوبہ عملی طور پر ممکن نہیں، ایک بلٹ ٹرین تو چھوڑیں، معمولی رفتار میں بھی بہتری کے لیے بڑی سرمایہ کاری کی ضرورت ہوگی، لاہور اور راولپنڈی کے درمیان 280 کلومیٹر کا فاصلہ بلٹ ٹرین کے لیے خواب جیسا ہے کیونکہ پاکستان ریلوے کا بنیادی ڈھانچہ پرانا ہے اور دونوں شہروں کے درمیان انفرا اسٹرکچر انتہائی کمزور ہے آئے روز ٹرینیں ڈی ریل ہو رہی ہیں۔\nانہوں نے یہ بھی بتایا کہ لاہور سے راولپنڈی کے درمیان پٹڑی سیدھی نہیں بلکہ خم دار اور اتار چڑھاؤ والی ہے، جس کی وجہ سے تیز رفتاری ممکن نہیں مزید یہ کہ راستے میں تین پل بھی ہیں جنہیں بلٹ ٹرین کی رفتار برداشت کرنے کے قابل بنانا ہوگا،۔ ہائی اسپیڈ ریل کے لیے خصوصی ٹریک، گاڑیاں، کوچز، انجن، سگنلنگ، پاور سسٹم، سیکیورٹی اور اسٹیشنز کی بھی ضرورت ہوتی ہے اور یہ سب تقریباً ناممکن ہے کہ آپ پرانے ٹریک پر صرف 200 ارب روپے سے تین سو ارب روپے خرچ کر کے ٹرین کی رفتار کو بڑھاسکیں۔\nریلوے افسران کا کہنا ہے کہ ’’ہمارے پاس ابھی تک ایسے انجن یا کوچز نہیں ہیں جو بلٹ ٹرین کے مطابق ہوں، اِس وقت جو ریلوے کی گرین لائن ٹرین چل رہی ہے وہ لاہور سے راولپنڈی کا 280 کلومیٹر فاصلہ تقریباً چار سے ساڑھے چار گھنٹے میں طے کرتی ہے، جبکہ دیگر ٹرینز کو پانچ سے ساڑھے پانچ گھنٹے لگتے ہیں۔\nایک اعلیٰ افسر نے نام ظاہر نہ کرنے کی شرط پر بتایا کہ ناممکن کچھ بھی نہیں سب کچھ ہو سکتا ہے مگر اس کے لیے ایک جامع پلان اور کھربوں روپے درکار ہوں گے، بلٹ ٹرین تو امریکا میں بھی نہیں ہے تاہم ہائی اسپیڈ ٹرین چلائی جاسکتی ہے مگر ایم ایل ون کے چکر میں ریلوے انفرا اسٹرکچر پر سال 2015ء سے کام ہی نہیں کیا گیا، یہ منصوبہ تاخیر کا شکار ہوچکا ہے اسی منصوبہ کو مکمل کر لیا جائے تو بلٹ ٹرین کی ضرورت ہی نہیں کیونکہ بلٹ ٹرین کے لیے سب کچھ نیا بنانا پڑے گا۔\nاعلیٰ افسر نے بتایا کہ بلٹ ٹرین جاپان، چین اور یورپ کے کچھ ممالک میں چلتی ہے جس کی اسپیڈ 200 کلو میٹر فی گھنٹہ سے لے کر 500 بلکہ اب تو اس سے زیادہ اسپیڈ پر چل رہی ہیں، بلٹ ٹرین اگر امریکن کمپنیاں بنائیں تو 30 سے 40 ملین ڈالر فی کلومیٹر خرچ آئے گا اور چینی کمپنیوں کا ریٹ 17 ملین ڈالرز سے 20 ملین ڈالرز فی کلومیٹر تک ہے، اتنا سرمایہ کہاں سے آئے گا؟ اس لیے بہتر ہے کہ چین کو ہی ایم ایل ون منصوبے کے لیے راضی کیا جائے کیونکہ موجودہ صورتحال میں یہ بہترین موقع ہے اگر ایم ایل ون بن جاتا ہے تو پھر بلٹ ٹرین کی ضرورت نہیں رہتی کیونکہ اگر بلٹ ٹرین منصوبہ بن بھی جاتا ہے تو عام مسافر کی پہنچ سے بہت دور ہو جائے گا۔\nان کا کہنا تھا کہ بلٹ ٹرین اگر بن بھی جائے گی تو اس کا کرایہ 15 یا 20 ہزار روپے سے زائد ہوگا اتنا مہنگا ٹکٹ کون خریدے گا؟ سعودی عرب میں حرمین ٹرین کا کرایہ 130 ریال سے لے کر 220 ریال تک ہے، سعودی حکومت سبسڈی دے رہی ہے اسی طرح یورپ کے جن ممالک میں بلٹ ٹرین چلتی ہے اس کا کرایہ عام ٹرین کی بہ نسبت سو فیصد زیادہ ہوتا ہے اسی لیے بلٹ ٹرین کے بجائے ہائی اسپیڈ ٹرین ہی چلانی چاہیے۔\nدوسری جانب پنجاب حکومت اور ریلوے نے اس منصوبے کے لیے ایک ورکنگ گروپ بنایا ہے جس میں پنجاب کے وزیر ٹرانسپورٹ بلال اکبر خان، وزیر اعلیٰ کے مشیر شاہد اشرف تارڑ، پاکستان ریلوے کے سی ای او عامر علی بلوچ شامل ہیں جو اس منصوبے کے لیے تمام تر درکار وسائل کی روشنی میں ایک رپورٹ تیار کر رہے ہیں تاکہ اس منصوبے پر کام شروع ہوسکے۔",
        "published_date": "Mon, 19 May 2025 15:15:54 UTC",
        "source": "Express Urdu"
    },
    {
        "guid": "780e4c25ffbb41ba5a2d98f102cba379",
        "title": "حکومت کی آئی ایم ایف کو نان فائلرز کے گرد گھیرا تنگ کرنے کی یقین دہانی",
        "link": "https://www.express.pk/story/2762134/new-budget-negotiations-government-assures-imf-of-tightening-the-noose-around-non-filers-2762134/",
        "image_url": "https://img.express.pk/logo/expresslogo.webp",
        "article": "حکومتی معاشی ٹیم اور آئی ایم ایف وفد کے درمیان نئے بجٹ سے متعلق مذاکرات کا دوسرا مرحلہ جاری ہے جب کہ حکومت نے عالمی مالیاتی ادارے کو نان فائلرز کے گرد گھیرا مزید تنگ کرنے کی یقین دہانی کرادی ہے۔\nرپورٹ کے مطابق آئی ایم ایف کے ساتھ بجٹ مذاکرات کے دوسرے مرحلے کیلئے پاکستان کی معاشی ٹیم میں وزارت خزانہ، ایف بی آر، پلاننگ کمیشن، اکنامک افیئرز ڈویژن اور وزارت پیٹرولیم کے حکام شامل ہیں۔\nذرائع نے کہا کہ آئی ایم ایف وفد کے ساتھ آمدن اور اخراجات پر حتمی مذاکرات ہوں گے، تنخواہ دار طبقے کے لیے انکم ٹیکس کی شرح کم کرنے پر بھی بات چیت ہوگی، حکومت سالانہ 10 سے 12 لاکھ تنخواہ لینے والوں کو ٹیکس فری کرنے کوشش کرے گی۔\nذرائع نے کہا کہ وزیراعظم کی ہدایت پر ایف بی آر انکم ٹیکس میں ریلیف کی کوشش کرے گا، مذاکرات 23 مئی تک جاری رہیں گے، 22 مئی تک تمام بجٹ تجاویز کو حتمی شکل دی جائے گی۔\nذرائع نے کہا کہ مذاکرات کے دوران حکومت نے آئی ایم ایف کو نان فائلرز کے گرد گھیرا مزید تنگ کرنے کی یقین دہانی کرادی ہے جس کے تحت نان فائلرز کیلئے گاڑیاں، جائیداد کی خریداری پر پابندی ہوگی، نان فائلرزمالی لین دین کی ٹرانزیکشن نہیں کرسکیں گے۔\nذرائع ایف بی آر نے کہا کہ نئے بجٹ میں نان فائلرز کیلئے آسانی نہیں بلکہ مزید سختی ہوگی،  ٹیکس سسٹم سے نان فائلرز کی کیٹگری ختم کرنے پر کام جاری ہے۔\nذرائع نے کہا کہ آئی ایم ایف کو بریفنگ دی گئی کہ تاجر دوست اسکیم اپنے اہداف پورے نہیں کر سکتی، غیر رجسٹرڈ دوکانداروں پر ودہولڈنگ ٹیکس بڑھانے کے مثبت نتائج ملے، تاجروں، ہول سیلرز کیٹگری میں فائلرز کی تعداد میں 51 فیصد اضافہ ہوا، ٹیکس نادہندگان کے بارے میں تھرڈ پارٹی ڈیٹا کا تجزیہ جاری ہے۔\nذرائع ایف بی آر  نے کہا کہ ٹیکس نظام کو مؤثر بنانے کیلئے اقدامات کیے جارہے ہیں، اسلام آباد، کراچی، لاہور میں کمپلائنس رسک مینجمنٹ سسٹم فعال کر دیا گیا، اس نظام کو کارپوریٹ ٹیکس یونٹس تک بھی موثر توسیع دی جائے گی۔\nپاکستان اور عالمی مالیاتی ٹیم کے درمیان آئندہ مالی سال 2025-26 سے متعلق پالیسی سطح کے مذاکرات جاری ہیں، وفد کے ساتھ آمدنی اور اخراجات  سمیت بجٹ تخمینہ جات پر حتمی مذاکرات ہوں گے۔\nآئی ایم ایف کا وفد 22 مئی تک بجٹ کے حوالے سے مذاکرات کے لیے اسلام آباد میں قیام کرے گا، آئی ایم ایف ٹیم  سے بجٹ پر مذاکرات میں وزارت خزانہ، ایف بی آر اور پلاننگ کمیشن کے حکام شامل ہیں۔\nآئی ایم ایف وفد کے ساتھ اسٹیٹ بینک حکام کے بھی مذاکرات ہوں گے۔",
        "published_date": "Mon, 19 May 2025 15:15:54 UTC",
        "source": "Express Urdu"
    },
    {
        "guid": "2adea0cc4f7c256afbb75f2db93529bc",
        "title": "فیصل آباد؛ 2 خواتین کے قتل کا ڈراپ سین، مدعی خود قاتل نکلا",
        "link": "https://www.express.pk/story/2762133/faisalabad-2-khawateen-ke-qatal-ka-dropscene-mudaei-khud-qatil-nikla-2762133/",
        "image_url": "https://img.express.pk/logo/expresslogo.webp",
        "article": "پولیس نے قتل کے واقعے کا سراغ لگاتے ہوئے ملزمان کو گرفتار کرلیا، جس میں مدعی خود ہی قاتل نکلا۔\nترجمان سی سی ڈی (کرائم کنٹرول ڈیپارٹمنٹ) کے مطابق کچھ عرصہ قبل ملت ٹاؤن فیصل آباد کے علاقے میں ہونے والی قتل کی واردات کا سراغ لگا لیا گیا، جس میں مقتولہ اقصیٰ بی بی کے دیور نے شوٹرز کے ساتھ مل کر بھابی کو قتل کیا۔\nملزم نے خود قتل کرکے اپنے مخالفین پر قتل کا مقدمہ درج کروادیا تھا۔\n سی سی ڈی فیصل آباد نے پیشہ ورانہ مہارت سے اصل ملزمان کو ٹریس کرکے گرفتار  کرلیا۔ ملزمان نے اقصیٰ بی بی (مقتولہ) کی والدہ سے ایک کروڑ 10 لاکھ روپے رقم بھی ہتھیالی تھی۔ گرفتار ملزمان میں علی رضوان، سیف اللہ، پرویز عرف بوٹا مسیح اور عثمان عرف شیبی شامل ہیں۔\nترجمان کے مطابق گرفتار ہونے والے ملزمان نے شہر میں ہونے والے ایک اور اندھے قتل اور اقدام قتل کا بھی انکشاف کیا  ہے۔  سی سی ڈی نے ملزمان سے مزید تفتیش  شروع کردی ہے۔ حکام کا کہنا ہے کہ شہریوں کے جان و مال کے تحفظ کے لیے کوئی کسر اٹھا نہ رکھیں گے۔",
        "published_date": "Mon, 19 May 2025 15:15:55 UTC",
        "source": "Express Urdu"
    },
    {
        "guid": "36dd99ed4ba21a7085b42277388f7b06",
        "title": "ٹرانسپیرنٹ موبائل، جس کے آر پار دیکھا جاسکتا ہے؟ وائرل ویڈیو کی حقیقت",
        "link": "https://www.express.pk/story/2762132/mobile-company-nokia-completely-transparent-phone-know-the-truth-behind-the-viral-video-2762132/",
        "image_url": "https://img.express.pk/logo/expresslogo.webp",
        "article": "سوشل میڈیا پر ان دنوں ایک ویڈیو نے خوب ہلچل مچائی ہوئی ہے، جس میں ایک خاتون کو ایک نہایت منفرد، شفاف موبائل فون استعمال کرتے ہوئے دیکھا جا سکتا ہے۔\nدیکھنے والوں کو پہلی نظر میں یہ فون شیشے سے بنا ہوا محسوس ہوتا ہے، جیسے کسی سائنس فکشن فلم سے آیا ہو۔ چونکہ اس فون پر \"Nokia\" لکھا نظر آتا ہے، اس لیے لوگوں نے فوری طور پر اندازہ لگایا کہ شاید نوکیا نے کوئی نیا اور انقلابی ’’ٹرانسپیرنٹ فون‘‘ متعارف کرا دیا ہے۔ بعض افراد نے تو اس کی قیمت بھی خود سے لگالی ... 30 ہزار برطانوی پاؤنڈز!\nتاہم، حقیقت اس قیاس آرائی سے خاصی مختلف نکلی۔\nنوکیا یا HMD گلوبل کی جانب سے اس نوعیت کے کسی فون کا کوئی اعلان یا تصدیق سامنے نہیں آئی۔ بلکہ نوکیا کے حالیہ ماڈلز جیسے کہ Nokia 235 4G، Nokia 2660 Flip، اور Nokia 3210 (2024) ، جو 1999 کے کلاسک فون کا نیا انداز ہے، یہ سب فونز جدید سہولیات جیسے 4G، بلوٹوتھ اور طویل بیٹری لائف تو رکھتے ہیں، لیکن شفاف یا کرسٹل نما ڈیزائن ان میں سے کسی کا بھی حصہ نہیں۔\nحقیقت کا پردہ خود اس ویڈیو کی خالق خاتون نے ایک وضاحتی ویڈیو کے ذریعے چاک کیا۔ ان کا کہنا تھا کہ ویڈیو میں نظر آنے والا فون دراصل کوئی اصل فون نہیں، بلکہ ’’میٹافون‘‘ نامی ایک تجرباتی ماڈل ہے۔ یہ ایک آئی فون کی شکل کا ایکریلیک (Acrylic) سے تیار کردہ آلہ ہے، جس کا مقصد اصل فون کا صرف ’’احساس‘‘ دینا ہے، بغیر کسی اسکرین، ایپ یا سگنل کے۔\nان کا کہنا تھا کہ یہ تجربہ ان کے ایک دوست کا تخلیقی منصوبہ تھا، جو یہ جانچنا چاہتے تھے کہ اگر ہم سب اس قدر فون کے عادی ہو چکے ہیں تو کیا صرف ایک فون کی شکل و صورت، بغیر فنکشن کے، ہمیں وہی جذباتی تسکین دے سکتی ہے؟ اور کیا اس سے موبائل کی لت کم ہو سکتی ہے؟\nخاتون نے مزید بتایا کہ یہ میٹافون دراصل ایک علامتی چیز ہے، جو اس احساس کو اجاگر کرتا ہے کہ ہم جن آلات کے ذریعے جڑنے کی کوشش کرتے ہیں، وہی ہمیں ایک دوسرے سے دور کرتے جا رہے ہیں۔ ان کے مطابق، وہ اکثر ٹیکنالوجی کے منفی سماجی اثرات پر تبصرہ کرتی رہتی ہیں، اور ’’میٹافون‘‘ اسی نقطۂ نظر سے ایک فنکارانہ اظہار تھا، جو اب دنیا بھر کے صارفین کی توجہ کا مرکز بن چکا ہے۔\nگویا، نوکیا کا شفاف فون فی الحال حقیقت نہیں، بلکہ ایک تخلیقی تجربہ ہے، اور سوشل میڈیا کی دنیا میں اس قسم کی بصری فریب کاری اب کوئی نئی بات نہیں۔",
        "published_date": "Mon, 19 May 2025 15:15:57 UTC",
        "source": "Express Urdu"
    },
    {
        "guid": "35b9d37941ab99c19a37f4323f49fcba",
        "title": "سندھ اسمبلی سے ٹیکنیکل ایجوکیشن اور ایکسپلوزو بل 2024 منظور",
        "link": "https://www.express.pk/story/2762131/sindh-assembly-se-technical-education-or-explosive-bill-2024-manzoor-2762131/",
        "image_url": "https://img.express.pk/logo/expresslogo.webp",
        "article": "سندھ اسمبلی نے ایکسپلوزو بل 2024 اور سندھ ٹیکنیکل ایجوکیشن بل کی منظوری دے دی جبکہ ایوان کی کارروائی کے دوران آغا خان پراپرٹیز سے متعلق بل بھی متعارف کروا دیا گیا۔\nصوبائی اسمبلی کا اجلاس اسپیکر سید اویس قادر شاہ کی زیر صدارت ہوا۔ بلوں کی منظوری سے قبل وزیر قانون و پارلیمانی امور ضیاء الحسن لنجار نے بلوں پر متعلقہ قائمہ کمیٹی کی رپورٹس ایوان میں پیش کیں۔\nایوان کی کارروائی کے دوران آغا خان پراپرٹیز سے متعلق بل متعارف کروا دیا گیا جس کا مقصد آغا خان کی پراپرٹیز کے متعلق قانون میں تبدیلی ہے۔ بعد ازاں سندھ اسمبلی کا اجلاس منگل دوپہر دو بجے تک ملتوی کر دیا گیا۔\nایوان کی کارروائی کے دوران محکمہ ترقی نسواں سے متعلق وقفہ سوالات میں صوبائی وزیر شاہینہ شیر علی نے اپنے محکمے سے متعلق ارکان کے مختلف تحریری اور ضمنی سوالات کے جواب دیے جبکہ ایوان میں عوامی اہميت کے حامل کئی توجہ دلاؤ نوٹس بھی پیش کیے گئے۔\nوقفہ سوالات میں ایم کیو ایم کی رکن بلقیس مختار کے ایک سوال کے جواب میں صوبائی وزیر شاہینہ شیر علی نے بتایا کہ سال 2022-23 میں 2380 شکایات موصول ہوئیں تمام شکایات کا ازالہ ہوگیا۔ ان میں کاروکاری، گھریلو تشدد اور دیگر شکایات تھیں۔\nایم کیو ایم کے رکن محمد شارق کے سوال کے جواب میں شاہینہ شیر علی نے بتایا کہ شکایت کے بعد خواتین دارالامان آتی ہیں جہاں کوئی بھی ہنر سیکھ کر وہ خود مختار زندگی گزار سکتی ہیں۔\nصوبائی وزیر نے بتایا کہ دارالامان آنے والی خواتين کی ذہنی صحت کے متعلق دیکھ کر انہیں کوئی ہنر سکھانے کا فیصلہ کیا جاتا ہے۔ اس حوالے سے بہت سی خواتین کی کامیاب اسٹوریز موجود ہیں جو خود مختار ہوئی ہیں۔ دارالامان میں بیوٹی پارلر کے علاوہ سلائی سمیت مختلف کورس کروائے جاتے ہیں۔\nانہوں نے مزید بتایا کہ بہت سے ایسی خواتین دارالامان آتی ہیں وہ پہلے سے اسکلڈ ہوتی ہیں، وہی خواتین دوسری خواتین کو سیکھاتی ہیں، ہم ان خواتین کو تنخواہ دیتے ہیں اور باہر سے کسی کو ہائر کرنے کی ضرورت نہیں پڑتی۔\nایک سوال کے جواب میں شاہینہ شیر علی نے بتایا کہ کراچی میں دارالامان پناہ این جی او کے ساتھ مل کر چلا رہے ہیں۔ سکھر، نواب شاہ، لاڑکانہ اور حیدرآباد میں دارالامان موجود ہیں۔ ان میں خواتین کی تعداد کو دیکھ کر بجٹ بناتے ہیں۔\nصوبائی وزیر نے کہا کہ میں ہر چھ ماہ میں خود دورہ کرتی ہوں، کوئی بھی خاتون جب دارالامان میں آتی ہے تو اس کو ضرورت زندگی مہیا کی جاتی ہے۔ شکایات کو فوری حل کیا جاتا ہے، ہمارے پاس سیف ہاوسز بھی ہیں۔ جو کیسز تین دنوں میں حل ہو جاتے ہیں تو ان کو سیف ہاؤسز میں شفٹ کیا جاتا ہے۔\nشاہینہ شیر علی نے کہا کہ ہم نشے کی عادی خواتین کو ری ہیبلیٹیشن سینٹر بھیجتے ہیں، مناسب لباس فراہم کیا جاتا ہے۔ طبی سہولیات کے لیے 24 گھنٹے لیڈی ڈاکٹر موجود ہوتی ہیں۔ خواتین کے ساتھ جو بچے ہوتے ہیں ان کے لیے 8 سے 12 بجے تک کلاسز ہوتی ہیں۔ خواتین کو جیولری، سلون اور دیگر کورسز کروائے جاتے ہیں، خواتین کو لیگل سپورٹ بھی مفت فراہم کی جاتی ہے اور شیلٹر ہومز سندھ حکومت خود چلاتی ہے۔\nسعید غنی نے سندھ اسمبلی میں محکمہ بلدیات کے حوالے سے ارکان اسمبلی کے توجہ نوٹس کا جواب دیا۔\nایم کیو ایم کے رکن جمال احمد کے توجہ دلاؤ نوٹس کے جواب میں صوبائی وزیر سعید غنی نے کہا کہ یہ بات میں بارہا کہہ چکا ہوں جتنے پانی کی ضرورت ہے اتنا پانی ہمارے پاس دستیاب نہیں ہے۔ انہوں نے کہا کہ معزز رکن نے اپنے حلقہ پی ایس 130 کی بات کی ہے تو وہاں دو راستوں سے پانی کی فراہمی کی جاتی ہے۔ ایک یونیورسٹی ریزوائر اور دوسری حب ڈیم سے سپلائی کی جاتی ہے۔\nانہوں نے کہا کہ حب سے شیڈول سپلائی 15 دن کے بعد 56 گھنٹے کی ہے، البتہ لوڈشیڈنگ اور دیگر مسائل ہو جائیں تو یہ سپلائی متاثر ہوتی ہے جبکہ یونیورسٹی ریزوائر سے ان کو 24 گھنٹوں میں کم و بیش 18 گھنٹوں سے زائد کی روزانہ سپلائی ہوتی ہے۔\nسعید غنی نے کہا کہ حب ڈیم سے کینال کی تعمیر کا کام تیزی سے جاری ہے۔ اس سال کے آخر میں حب سے پانی کی فراہمی میں اضافہ ہوگا جبکہ یونیورسٹی ریزوائر سے بھی آئندہ 2 سے 3 ہفتوں میں پانی کی فراہمی کو بہتر کرنے کے لیے اقدامات کیے جا رہے ہیں۔\nسنی اتحاد کونسل کے ایم پی اے سجاد سومرو کی جانب سے توجہ دلاؤ نوٹس کے جواب میں وزیر بلدیات سندھ سعید غنی نے کہا کہ لیاری میں سیوریج کا پورا نظام پمپنگ اسٹیشن سے ہی چلتا ہے اور یہاں پر لوڈ شیڈنگ کا دورانیہ 12 سے 16 گھنٹے تک طویل ہو رہا ہے، ہم نے ان پمپنگ اسٹیشنز پر جنریٹرز اور ڈیزل کی فراہمی کو بھی یقینی بنایا ہے اور ہم ایک خطیر رقم کے الیکٹرک کو بھی ان پمپنگ اسٹیشن کو لوڈشیڈنگ سے مستثنا کرنے کے لیے دے رہے ہیں۔\nانہوں نے کہا کہ کے الیکٹرک کو سندھ حکومت مکمل بلز کی فراہمی کر رہی ہے لیکن اس کے باوجود وہ ریکوری کو جواز بنا کر علاقوں میں لوڈشیڈنگ کرتی ہے اور اس کی وجہ سے پمپنگ اسٹیشنز بھی متاثر ہوتے ہیں جبکہ جو بلز ادا کرتے ہیں ان کو بلا تعطل بجلی کی فراہمی کے الیکٹرک کی ذمہ داری ہے۔\nانہوں نے کہا کہ سندھ حکومت کے الیکٹرک کو ہر ماہ باقاعدگی سے ان کے واجبات ادا کر رہی ہے اور ہمارا کوئی ادارہ یا عمارت دیفالٹر نہیں ہ،ے اس کے باوجود کے الیکٹرک کی جانب سے لوڈشیڈنگ کی جاتی ہے۔ وزیر اعلیٰ سندھ کا واضح موقف ہے کہ کے الیکٹرک جو ادارے یا لوگ ادائیگی پوری اور بروقت کرتے ہیں کے الیکٹرک ان کو بجلی کی بلاتعطل فراہمی کے لیے اپنا سسٹم بنائے۔\nسعید غنی نے کہا کہ اس وقت سوئی گیس کی لائنوں کی تنصیب کے باعث لیاری کی کم و بیش تمام گلیاں اور سڑکیں کھودی گئی ہیں ہم ان کو مکمل طور بنانے کے لیے چیئرمین بلاول بھٹو زرداری کی خصوصی ہدایات پر لیاری ٹرانسفارمیشن پروجیکٹ کے تحت اسٹڈی مکمل کروا چکے ہیں اور آئندہ مالی سال کے بجٹ میں اس کو اے ڈی پی میں شامل کیا جا رہا ہے۔ اس میں تمام سیوریج کے سسٹم، پانی کے سسٹم، لیاری کی سڑکیں اور گلیاں، پارکس سب کو ٹھیک کر رہے ہیں جس سے عام عوام کو فائدہ پہنچے گا۔",
        "published_date": "Mon, 19 May 2025 15:16:00 UTC",
        "source": "Express Urdu"
    },
    {
        "guid": "bed83be0eaf75b66dd10ea35914d361f",
        "title": "عالمی اور مقامی مارکیٹوں میں سونے کی قیمت میں آج بھی بڑا اضافہ",
        "link": "https://www.express.pk/story/2762130/gold-prices-continue-to-rise-in-global-and-local-markets-2762130/",
        "image_url": "https://img.express.pk/logo/expresslogo.webp",
        "article": "عالمی ومقامی مارکیٹوں میں سونے کی قیمت میں آج بھی بڑا اضافہ ریکارڈ کیا گیا۔\nرپورٹ کے مطابق روس یوکرین تنازع، فلسطین پر اسرائیلی حملے نہ رکنے، چین اور امریکا کے درمیان ٹیرف ردوبدل میں سونا شامل نہ ہونے سے عالمگیر سطح پر غیریقینی صورتحال میں سونے کی دوبارہ ڈیمانڈ بڑھنے سے بین الاقوامی بلین مارکیٹ میں فی اونس سونے کی قیمت مزید 24ڈالر کے اضافے سے 3ہزار 201ڈالر کی سطح پر آگئی۔\nعالمی مارکیٹ میں اضافے کے نتیجے میں مقامی صرافہ مارکیٹوں میں 24 قیراط کا حامل فی تولہ سونے کی قیمت 4 ہزار روپے کے اضافے سے 3 لاکھ 3842 ہزار 500 روپے کی سطح پر آگئی۔\nاس کے علاوہ فی دس گرام سونے کی قیمت بھی 3ہزار 429روپے بڑھ کر 2لاکھ 93ہزار 638روپے کی سطح پر آگئی۔\nسونے کی قیمت کے برعکس فی تولہ چاندی کی قیمت بغیر کسی تبدیلی کے 3ہزار 410روپے اور دس گرام چاندی کی قیمت 2ہزار 923روپے کی سطح پر مستحکم رہی۔",
        "published_date": "Mon, 19 May 2025 15:16:03 UTC",
        "source": "Express Urdu"
    },
    {
        "guid": "9bd68d2ee33f3c020b4135bcc91c596f",
        "title": "پاکستان اور بھارت ویسٹ ایشیا بیس بال کپ کے سیمی فائنل میں مد مقابل آئیں گے",
        "link": "https://www.express.pk/story/2762129/pakistan-to-face-india-in-thrilling-west-asia-baseball-cup-2025-semifinal-in-tehran-2762129/",
        "image_url": "https://img.express.pk/logo/expresslogo.webp",
        "article": "پاکستان اور بھارت منگل کو ایک دوسرے کے مد مقابل آئیں گے۔\n دونوں روایتی حریف ایران کے شہر تہران میں ہونے والے سولہویں بی ایف اے ویسٹ ایشیا بیس بال کپ 2025 کے سیمی فائنل میں آمنے سامنے ہوں گے۔\n فائنل میں رسائی کے لیے ہونے والے فیصلہ کن معرکہ میں دلچسپ اور سنسنی خیز مقابلہ متوقع ہے، پاکستان نے مذکورہ ایونٹ میں اب تک بنگلہ دیش اور ایران کو شکست دی ہے۔\nپاکستان فیڈریشن بیس بال کے سیکریٹری جنرل سید فخرعلی شاہ کے مطابق پاکستان ٹیم کے حوصلے بلند ہیں اور تمام کھلاڑی بھارت کے خلاف بہترین کھیل پیش کرنے کے لیے پرعزم اور پرجوش ہیں۔\n ایونٹ میں پاکستان نے بنگلہ دیش کو 6-10 اور میزبان  ایران کو 0-14 سے ہراکر گروپ بی  کہ چیمپین کی حیثیت سے سیمی فائنل میں جگہ بنائی ہے۔\n ٹیم آفیشلز و تجربہ کار کوچز طاہر محمود، اختر حسین شاہ، راؤ آصف جبار، عمیرامداد بھٹی اور دیگر کھلاڑیوں نے اپنے پیغام میں قوم کو خوشخبری دینے کے عزم کا اعادہ کیا ہے۔",
        "published_date": "Mon, 19 May 2025 15:16:03 UTC",
        "source": "Express Urdu"
    },
    {
        "guid": "2b17466ad7be2a8a0c50087e88ef54ce",
        "title": "دنیا کی قدیم ترین چیونٹی کی باقیات دریافت",
        "link": "https://www.express.pk/story/2762128/oldest-known-ant-preserved-2762128/",
        "image_url": "https://img.express.pk/logo/expresslogo.webp",
        "article": "حال ہی میں سائنسدانوں نے دنیا کی قدیم ترین چیونٹی کی باقیات دریافت کی ہیں۔\nیہ چیونٹی تقریباً 10 کروڑ 13 لاکھ سال پہلے کی ہے۔ یہ دریافت شمال مشرقی برازیل کے علاقے Ceará میں سے ہوئی ہے۔ اس نئی دریافت شدہ چیونٹی کو Vulcanidris cratensis کا نام دیا گیا ہے۔\nتفصیلات کے مطابق یہ چیونٹی ایک معدوم ذیلی خاندان Haidomyrmecinae (جنہیں \"ہیل چیونٹیاں\" کہا جاتا ہے) سے تعلق رکھتی ہے۔ \nخصوصیات: \nاس چیونٹی کا تعلق کریٹیشیئس دور سے ہے جس کی لمبائی تقریباً 1.35 سینٹی میٹر ہے۔ اس کے جبڑے اوپر کی طرف کھلنے والے درانتی نما جبڑے ہیں جو شکار کو چیرنے یا چھیدنے کے لیے استعمال ہوتے تھے۔\nیہ چیونٹی پروں والی تھی، جس سے ظاہر ہوتا ہے کہ یہ پرواز کر سکتی تھی. اس کے علاوہ چیونٹی میں ڈنک بھی موجود تھا جو اسے شکار کرنے میں مدد دیتا تھا۔\nیہ دریافت اس لحاظ سے منفرد ہے کہ یہ پہلی بار ہے جب \"ہیل چیونٹی\" کی باقیات چٹان میں محفوظ ملی ہیں؛ اس سے قبل ایسی باقیات صرف عنبر (amber) میں پائی گئی تھیں جو تقریباً 99 ملین سال پرانی تھیں۔ یہ دریافت چیونٹیوں کی ارتقائی تاریخ کو کم از کم 13 ملین سال مزید پیچھے لے جاتی ہے۔",
        "published_date": "Mon, 19 May 2025 15:16:03 UTC",
        "source": "Express Urdu"
    },
    {
        "guid": "7128087067796e45aa54b8fda3b0b407",
        "title": "پاکستان کیخلاف ذلت آمیز ناکامی پر انتہا پسند وزرا اور بھارتی فوج کے ریٹائرڈ افسران آمنے سامنے",
        "link": "https://www.express.pk/story/2762127/extremist-ministers-and-retired-indian-army-officers-face-off-over-humiliating-failure-against-pakistan-2762127/",
        "image_url": "https://img.express.pk/logo/expresslogo.webp",
        "article": "آپریشن بنیان مرصوص میں ذلت آمیز ناکامی کے بعد انتہا پسند بھارتی وزرا اور بھارتی فوج کے ریٹائرڈ افسران آمنے سامنے آگئے۔\nذرائع  نے کہا کہ انتہا پسند بھارتی وزرا نے بھارتی فوج کے خلاف ہرزہ سرائی کی جب کہ  کرنل صوفیہ قریشی پر تنقید کے حوالے سے میجر جنرل (ر) شریواستو سمیت دیگر سابق فوجی افسران نے بھارتی وزرا کو آڑے ہاتھوں لیا۔\nذرائع نے کہا کہ ریٹائرڈ بھارتی فوجی افسران کا مطالبہ ہے کہ بھارتی فوج کی توہین کرنے والے وزیروں کو مودی برطرف کیوں نہیں کر رہے؟ \nمیجر جنرل (ر) شریواستو  نے کہا کہ مدھیہ پردیش کے وزیر وجے شاہ اور نائب وزیر اعلیٰ جگدیش دیوڈا فوج پر کیچڑ اچھال رہے ہیں، مودی خاموش تماشائی ،  فوج صرف بھارت ماتا کے سامنے جھکتی ہے، مودی جیسے سیاستدانوں کے قدموں میں نہیں۔\nمیجر جنرل (ر) شریواستو  نے کہا کہ مودی کے قدموں میں فوج کو جھکانے کا بیان شرمناک اور ناقابل قبول ہے۔ \nسابق بھارتی فوجی نے کہا کہ مدھیہ پردیش کے وزراء فوج کی قربانیوں کامذاق اڑا رہے ہیں،ریٹائرڈ افسران  کا کہنا تھا کہ فوج میں کرنل صوفیہ قریشی جیسے افسران قوم کا فخر ہیں، مودی حکومت ان پر بھی حملہ آور ہو رہی ہے، جو فوج کی تذلیل کرے وہ وزیر نہیں بلکہ مودی کا ترجمان ہے۔\nریٹائرڈ افسران  نے کہا کہ مودی حکومت کی خاموشی ثابت کرتی ہے کہ وہ فوج کی توہین میں شریک ہے، فوج پر حملے ہو رہے ہیں اور مودی سرکار تماشائی بنی ہوئی ہے، فوجی ادارے مودی کی غلامی کے لیے نہیں، قوم کے تحفظ کے لیے ہیں۔\nدفاعی ماہرین  نے کہا کہ فوجی اداروں کو سیاسی غلام بنانا مودی سرکار کا خطرناک ایجنڈا ہے،  بنیان مرصوص میں بھارتی شکست ثابت کرتی ہے کہ بھارتی فوج صرف میڈیا پر طاقتور ہے۔\nدفاعی ماہرین  کے مطابق مودی کی ضد اور غرور نے بھارت کو سفارتی و عسکری محاذ پر تنہا کر دیا ہے، پاکستانی فوج نے پیشہ ورانہ مہارت سے بھارت اور بھارتی فوج کا جنگی غرور خاک میں ملا یا۔",
        "published_date": "Mon, 19 May 2025 15:16:03 UTC",
        "source": "Express Urdu"
    },
    {
        "guid": "cbef8f480f50b65060b0cf8555dad153",
        "title": "ایشیا کپ سے دستبرداری کی خبروں پر بھارتی بورڈ کا بیان سامنے آگیا",
        "link": "https://www.express.pk/story/2762126/bcci-rejects-reports-claiming-india-have-withdrawn-from-asia-cup-2762126/",
        "image_url": "https://img.express.pk/logo/expresslogo.webp",
        "article": "بھارتی کرکٹ بورڈ نے ایشیا کپ 2025 اور ویمنز ایمرجنگ ٹیمز ایشیا کپ سے بھارت کے دستبردار ہونے کی خبروں کو بے بنیاد قرار دے دیا۔\nبی سی سی آئی کے سیکریٹری دیو جیت سائیکیا نے ان افواہوں کی سختی سے تردید کرتے ہوئے کہا ہے کہ بورڈ نے ایشیا کرکٹ کونسل (اے سی سی) کے ان ایونٹس سے متعلق فی الحال کوئی فیصلہ نہیں کیا اور نہ ہی اس حوالے سے کوئی بات چیت ہوئی ہے، اس بارے میں کوئی بھی خبر یا رپورٹ محض قیاس آرائی اور خیالی ہے۔\nانہوں نے مزید کہا کہ بی سی سی آئی کی توجہ انڈین پریمیئر لیگ (آئی پی ایل) اور انگلینڈ کے خلاف سیریز پر مرکوز ہے۔\nواضح رہے کہ بھارتی میڈیا نے دعویٰ کیا تھا کہ بھارت نے پاکستان کے ساتھ بڑھتی ہوئی کشیدگی کے پیش نظر اے سی سی کے تمام ایونٹس سے دستبرداری کا فیصلہ کیا ہے۔ ایشیا کپ رواں سال ستمبر میں بھارت میں شیڈول ہے۔",
        "published_date": "Mon, 19 May 2025 15:16:06 UTC",
        "source": "Express Urdu"
    },
    {
        "guid": "67c317c33d7593e8edccb510b5c16233",
        "title": "جوڈیشل کمیشن اجلاس میں بلوچستان ہائیکورٹ کے مستقل چیف جسٹس کی منظوری",
        "link": "https://www.express.pk/story/2762125/judicial-commission-ijlas-me-balochistan-highcourt-ke-mustaqil-chief-justice-ki-manzoori-2762125/",
        "image_url": "https://img.express.pk/logo/expresslogo.webp",
        "article": "جوڈیشل کمیشن اجلاس میں بلوچستان ہائی کورٹ کے مستقل چیف جسٹس کی منظوری دے دی گئی۔\nچیف جسٹس آف پاکستان جسٹس یحییٰ آفریدی کی زیر صدارت جوڈیشل کمیشن کا اجلاس ہوا، جس میں بلوچستان ہائیکورٹ کے مستقل چیف جسٹس کی تقرری کے معاملے پر غور کیا گیا۔\nاجلاس میں جسٹس اعجاز سواتی کو بلوچستان ہائی کورٹ کا مستقل چیف جسٹس لگانے کی منظوری دے دی گئی۔ واضح رہے کہ جسٹس اعجاز سواتی بطور قائم مقام چیف جسٹس بلوچستان ہائیکورٹ کام کر رہے تھے۔\n \nجسٹس اعجاز سواتی\nجسٹس محمد اعجاز سواتی6جون1963 کو کوئٹہ میں پیدا ہوئے۔ انہوں نے اپنی ابتدائی اور ثانوی تعلیم تعمیر نو پبلک اسکول کوئٹہ سے حاصل کی اور ایم ۔ اے جامعہ بلوچستان سے انگلش میں کیا۔ بعد ازاں انہوں نے 1988میں یونیورسٹی لا کالج کوئٹہ سے ایل۔ ایل۔ بی مکمل کیا۔\nجسٹس محمد اعجاز سواتی 28 نومبر 1991 میں عدالت عالیہ اور 18 اپریل 2007 کو عدالت عظمیٰ پاکستان سے بطور وکیل منسلک ہوئے۔ 5 اپریل 2002 میں انسداد دہشتگردی کی عدالت تربت میں بحیثیت جج تعینات ہوئے اور 14 اکتوبر 2003 میں ذاتی وجوہات کی بنا پر مستعفی ہو گئے۔\nان کی قانونی پریکٹس 22 سال پر محیط ہے جس میں وہ ضلعی عدالتوں ، عدالت عالیہ بلوچستان ، وفاقی شرعی عدالت اور عدالت عظمیٰ پاکستان میں پیش ہوئے۔\nجسٹس محمد اعجاز سواتی 27اکتوبر1994ءکو نیشنل بینک آف پاکستان کے قانونی مشیر مقرر ہوئے اور نیشنل بینک کے پینل پر کام کیا۔ جسٹس محمد اعجاز سواتی نے پہلی صوبائی جوڈیشل کانفرنس جو کہ 14اپریل2002کو منعقد ہوئی، میں شرکت کی۔\nجسٹس محمد اعجاز سواتی30اگست 2013کو عدالت عالیہ بلوچستان میں بطور ایڈیشنل جج تعینات ہوئے۔ وہ 2ستمبر 2015کو مستقل جج بنے۔\nجسٹس محمد اعجاز سواتی نے بطور قائم مقام چیف جسٹس عدالت عالیہ بلوچستان اپنے منصب کا حلف 14 فروری 2025 کو اٹھایا اور آج 19 مئی 2025ء کو جوڈیشل کمیشن آف پاکستان نے ان کی بلوچستان ہائی کورٹ کے مستقل چیف جسٹس تقرر کی منظوری دے دی۔",
        "published_date": "Mon, 19 May 2025 15:16:06 UTC",
        "source": "Express Urdu"
    },
    {
        "guid": "0a364b1e923998f9751d19d0cacf6697",
        "title": "مخصوص نشستیں کیس؛ دو ججز خود بینچ میں نہیں بیٹھ رہے تو زبردستی کیسے بٹھائیں، آئینی بینچ",
        "link": "https://www.express.pk/story/2762124/makhsoos-nishiste-case-2-judges-khud-bench-m-nai-beth-rahe-tu-zabardasti-kese-bithay-sc-2762124/",
        "image_url": "https://img.express.pk/logo/expresslogo.webp",
        "article": "مخصوص نشستوں پر نظرثانی کیس میں سپریم کورٹ کے آئینی بینچ کے جسٹس محمد علی مظہر نے ریمارکس دیے کہ جب دو ججز خود بینچ میں نہیں بیٹھ رہے تو انھیں زبردستی کیسے بٹھائیں، تمام آئینی بینچز کے لیے نامزد ججز کو بینچ میں شامل کیا گیا۔\nجسٹس امین الدین خان کی سربراہی میں 11 رکنی آئینی بینچ نے سماعت کی۔ وکیل حامد خان اور فیصل صدیقی عدالت میں پیش ہوئے۔\nوکیل حامد خان نے کہا کہ میں نے متفرق درخواستیں دائر کی ہیں۔ آئینی بینچ کے سرابراہ جسٹس امین الدین نے ریمارکس دیے کہ آپ کی درخواست ہمیں ابھی نہیں ملی، آپ ایڈووکیٹ آن ریکارڈ سے پتہ کریں۔\nوکیل سنی اتحاد کونسل فیصل صدیقی نے کہا کہ میری دو متفرق درخواستیں بینچ کے سامنے ہیں، میں نے اس بینچ کی تشکیل پر اعتراض اٹھایا ہے۔ نظرثانی ہمیشہ مرکزی کیس سننے والا بینچ سنتا ہے، مرکزی کیس 13 رکنی بینچ نے سنا تو وہی بینچ اب نظرثانی سنے۔\nجسٹس امین الدین نے ریمارکس دیے کہ 26ویں آئینی ترمیم کے بعد نظرثانی کیس اب چھوٹا بینچ بھی سن سکتا ہے، ترمیم کے بعد 13 رکنی بینچ کا فیصلہ اب 8 یا 9 رکنی آئینی بینچ بھی سن سکتا ہے۔\nوکیل فیصل صدیقی نے کہا کہ میرے لیے تمام ججز قابل احترام ہیں، میرا بینچ کے کسی ممبر کے وقار پر بھی کوئی اعتراض نہیں، میرے 11 رکنی بینچ کی تشکیل پر آئینی و قانونی اعتراضات ہیں۔\nجسٹس امین الدین خان نے ریمارکس دیے کہ میں واضح کر دوں کہ دونوں ججز نے خود بینچ سے علیحدگی اختیار کی، دو ممبران کی خواہش پر 11 رکنی بینچ تشکیل دیا ہے۔\nوکیل فیصل صدیقی نے کہا کہ نظرثانی کے لیے ججز کی تعداد کا ایک جیسا ہونا ضروری ہے۔ جسٹس امین الدین خان نے ریمارکس دیے کہ یہاں 13 رکنی بینچ تھا دو خود علیحدہ ہوگئے۔\nجسٹس مسرت ہلالی نے ریمارکس میں کہا کہ دو ممبران نے نوٹس نہ دینے کا خود فیصلہ کیا، آپ ان ججز کو کیوں شامل کرنے کی کوشش کر رہے ہیں، ججز کے اپنے اعتراض کے بعد پیچھے کیا رہ جاتا ہے؟\nجسٹس محمد علی مظہر نے ریمارکس دیے کہ وہ دونوں ججز اب بیٹھ کر کیا کریں گے، دونوں ججز اپنا فیصلہ دے چکے ہیں۔\nجسٹس امین الدین خان نے فیصل صدیقی سے مکالمہ کرتے ہوئے کہا کہ آپ مزید کتنا وقت لیں گے؟\nفیصل صدیقی نے بتایا کہ اعتراضات پر تفصیل سے دلائل دوں گا، کوئی فرق نہیں پڑے گا اگر میں ایک سماعت اور لے لوں گا، میں کل بھی یہاں ہوں گا کل دلائل دے دوں گا۔\nجسٹس امین الدین خان نے کہا کہ آپ اعتراضات پر اتنے لمبے دلائل دے رہے ہیں۔ وکیل فیصل صدیقی نے کہا کہ میرے لیے یہ کیس ضروری نہیں اور میرا موکل بھی ضروری نہیں ہے، میرے لیے عدالت کا نظرثانی دائرہ سماعت ضروری ہے، ایک بار طے ہو جانا چاہیے کہ نظرثانی کون سا بینچ سنے گا۔\nجسٹس مسرت ہلالی نے کہا کہ جب دو ججز خود نہیں بیٹھنا چاہتے تو آپ کیوں انھیں بٹھانا چاہتے ہیں۔\nجسٹس محمد علی مظہر نے ریمارکس دیے کہ اختلافی نوٹ لکھنے والے دو ججز تو اکثریتی فیصلے میں اپنی رائے شمار کرنے پر بھی راضی نہیں ہیں، انصاف کے تقاضوں کو مدنظر رکھتے ہوئے فیصلہ کیا کہ دونوں ججز کے اختلافی نوٹ کو اکثریتی فیصلے میں شمار کیا جائے گا۔\nوکیل فیصل صدیقی نے کہا کہ آئین یا قانون میں کہیں نہیں لکھا ہوا کہ اختلافی نوٹ کو شمار کیا جائے۔\nجسٹس محمد علی مظہر نے ریمارکس دیے کہ جب دو ججز نے درخواستیں پہلی ہی سماعت پر خارج کر دیں تو پھر انھیں کیسے بٹھائیں۔\nوکیل فیصل صدیق نے کہا آئینی کنونشن کا تقاضا ہے کہ وہی عددی تعداد والا بینچ نظرثانی درخواستیں سنے جس نے پہلے سنا ہو، مستقبل کے لیے کم از کم اصول طے ہونا چاہیے۔\nجسٹس محمد علی مظہر نے ریمارکس دیے کہ جب دو ججز خود بینچ میں نہیں بیٹھ رہے تو انھیں زبردستی کیسے بٹھائیں، تمام آئینی بینچز کے لیے نامزد ججز کو بینچ میں شامل کیا گیا۔\nجسٹس امین الدین خان نے ریمارکس دیے کہ 26ویں آئینی ترمیم کے بعد تو 13 رکنی بینچ کے فیصلے کے خلاف 8 یا 9 آئینی ججز کیس سن سکتے ہیں۔\nجسٹس محمد علی مظہر نے ریمارکس دیے کہ آرٹیکل 191 کے تحت آئینی بینچ میں مقدمات خودکار طور پر منتقل ہو جاتے ہیں، آئینی بینچ میں نامزد ججز کی کل تعداد 15 ہے، دو ججز ایسے ہیں جو پشاور ہائیکورٹ میں اس کیس کو سن چکے ہیں، باقی تمام ججز کو اس بینچ میں شامل کیا گیا ہے، بینچ کی تشکیل میں ججز کو پسند ناپسند کی بنیاد پر شامل نہیں کیا گیا، ہم نے تو چار یا تین والی بحث سے بچنے کے لیے یہ طے کیا کہ دو ججز کی رائے کو آخر میں شمار کیا جائے گا۔\nوکیل فیصل صدیقی نے دلائل میں کہا کہ میں ایک تجویز دینا چاہتا ہوں، سنی اتحاد کونسل نظرثانی درخواستوں پر سماعت روکی جائے اور جوڈیشل کمیشن اجلاس بلا کر دو مزید ججز کو بینچ میں شامل کیا جائے۔\nجسٹس امین الدین نے ریمارکس دیے کہ ٹھیک ہے آپ دلائل دیں فیصلہ تو ہم نے کرنا ہے۔ جسٹس جمال مندوخیل نے کہا کہ ویسے مزید ممبرز کو شامل کرنے پر کوئی پابندی تو نہیں ہے۔\nجسٹس امین الدین خان نے ریمارکس دیے کہ دیکھیں ہم کسی کی خواہش پر نہ کیس بنا سکتے نہ کیس چلا سکتے ہیں، 23ویں آئینی ترمیم کے بعد اب طریقہ کار تبدیل ہو چکا ہے۔\nوکیل فیصل صدیقی نے کہا کہ مستقبل کے لیے اصول طے کریں، کہیں کل یہ نہ ہو کہ آئینی بینچ کے تین جج بیٹھ کر فل کورٹ کے فیصلے کے خلاف کیس سن رہے ہوں، میں کل اپنے دلائل مکمل کر لوں گا۔\nوکیل حامد خان نے کہا کہ ہم نے رجسٹرار آفس سے چیک کروایا ہے، رجسٹرار آفس نے کہا ہے ہماری درخواست میں توہین آمیز زبان استعمال کی گئی ہے، آپ اس کا تعین کھلی عدالت میں کریں۔\nجسٹس جمال مندوخیل نے سوال کیا کہ اگر ہمارے سامنے بھی یہ بات ثابت ہوگئی کہ آپ نے توہین آمیز الفاظ استعمال کیے ہیں تو کیا ہوگا؟\nجسٹس امین الدین نے ریمارکس دیے کہ اگر رجسٹرار آفس اعتراضات لگائے تو آپ اپیل دائر کر دیں۔\nآئینی بینچ نے کیس کی سماعت کل ساڑھے 11 بجے تک ملتوی کر دی۔ بینچ پر اعتراض سے متعلق سنی اتحاد کونسل کے وکیل فیصل صدیقی کو کل دلائل مکمل کرنے کی ہدایت کی گئی ہے۔",
        "published_date": "Mon, 19 May 2025 15:16:06 UTC",
        "source": "Express Urdu"
    },
    {
        "guid": "a313806172b91c54edbca8649ec4bbd9",
        "title": "یوم تکبیر پر تعطیل کا اعلان، مگر کہاں؟",
        "link": "https://www.express.pk/story/2762122/pakistan-stock-exchange-declares-public-holiday-2762122/",
        "image_url": "https://img.express.pk/logo/expresslogo.webp",
        "article": "پاکستان اسٹاک ایکس چینج نے تعطیل کا اعلان کردیا۔\nرپورٹ کے مطابق پاکستان اسٹاک ایکس چینج نے 28 مئی کو یوم تکبیر کے باعث تعطیل کا اعلان کیا ہے۔\nپاکستان اسٹاک ایکس چینج کے چیف مارکیٹ آپریشن نے تعطیل کا نوٹی فکیشن جاری کردیا۔\nواضح رہے کہ گزشتہ سال حکومت نے 28 مئی یوم تکبیر پر عام تعطیل کا اعلان کیا تھا، سال 2025ء کے حکومت کے گزٹیڈ ہالیڈے کلینڈر میں 28 مئی کا دن بھی شامل کیا گیا ہے تاہم ابھی 28 مئی کی چھٹی کا باضابطہ نوٹی فکیشن جاری نہیں ہوا۔",
        "published_date": "Mon, 19 May 2025 15:16:06 UTC",
        "source": "Express Urdu"
    },
    {
        "guid": "a6a36b6d26f00784fca09beb1bc70e67",
        "title": "ایئرپورٹ قوانین میں تبدیلی؛ خاص طور پر دبئی جانے والے یہ خبر ضرور پڑھیں",
        "link": "https://www.express.pk/story/2762121/now-these-items-cannot-be-taken-in-the-plane-during-travel-dubai-2762121/",
        "image_url": "https://img.express.pk/logo/expresslogo.webp",
        "article": "اکثر لوگ اس بات سے واقف نہیں ہوتے کہ فلائٹ میں کن چیزوں کی اجازت نہیں ہے۔ لیکن، سفر سے پہلے آپ کے لیے یہ جاننا ضروری ہے، خاص طور پر دبئی جانے والے مسافروں کے لیے\nعام طور پر، لوگ ضروری اشیاء جیسے ادویات، خاص طور پر دوائیں کیبن بیگ میں لے جا سکتے ہیں۔\nلیکن اب آپ ہر قسم کی دوائیں بھی نہیں لے جا سکتے۔ نئے قوانین کے مطابق، آپ کو صرف اجازت شدہ اشیاء ہی لے کر چلنا ہوں گے۔\nاس کے علاوہ کئی بار لوگ نادانستہ طور پر ایسی چیزیں اپنے ساتھ لے جاتے ہیں، جسے فلائٹ میں غیر قانونی چیز سمجھا جا سکتا ہے۔\nاگر آپ دبئی کا منصوبہ بنا رہے ہیں تو یہ آپ کے لیے مفید خبر ہے۔ دبئی جاتے وقت آپ کو بہت سے اصولوں پر عمل کرنا پڑتا ہے۔ آپ کو اپنے تھیلے میں لے جانے والے سامان کے بارے میں محتاط رہنا ہوگا۔\nیہ مصنوعات آپ دبئی جاتے وقت نہیں لے جاسکتے؛\nاگر کوئی مسافر ممنوعہ اشیاء لے کر جاتا پایا گیا تو اس کے خلاف قانونی کارروائی کی جا سکتی ہے۔\nدرج ذیل مصنوعات کو ادائیگی کے ساتھ لے سکتے ہیں؛\nپودے، کھاد، ادویات، طبی آلات، کتابیں، کاسمیٹکس، ٹرانسمیشن اور وائرلیس آلات، الکوحل مشروبات، ذاتی نگہداشت کی مصنوعات، ای سگریٹ اور ای سگریٹس شامل ہیں۔\nدرج ذیل دی گئی ادویات بھی نہیں لے سکتے",
        "published_date": "Mon, 19 May 2025 15:16:06 UTC",
        "source": "Express Urdu"
    },
    {
        "guid": "cc11bdc6ec2b41cf4267e869d41962c1",
        "title": "مودی سرکار کے ظلم کے ستائے سکھ بغاوت پر اتر آئے، عالمی سطح پر انصاف کا مطالبہ",
        "link": "https://www.express.pk/story/2762120/sikhs-revolted-against-the-oppression-of-the-modi-government-demanding-justice-at-the-global-level-2762120/",
        "image_url": "https://img.express.pk/logo/expresslogo.webp",
        "article": "مودی سرکار کے ظلم کے ستائے سکھ بغاوت پر اتر آئے اور بھارتی سکھوں نے عالمی سطح پر انصاف کا مطالبہ کردیا۔\nرپورٹ کے مطابق سکھ برادری نے  بھارتی وزیراعظم  نریندر مودی کو عالمی عدالت کے کٹہرے میں لانے کا مطالبہ کر دیا۔\nبھارتی سکھ  شہری نے کہا کہ  ہم نریندر مودی کو پھانسی کی سزا دلوائیں گے، مودی کے خلاف نیشنل اور انٹرنیشنل کورٹ میں مقدمات چلائیں گے۔\nان کا کہنا تھا کہ مودی سے بڑا چال باز نہ اس دنیا میں تھا ،نہ ہے اور نہ ہوگا، مودی ایک قاتل ہے اس نے بہت سے لوگوں کا قتل کیا،  مودی نے اُن لوگوں کا قتل کروایا جنہوں نے اس کے خلاف آواز اٹھائی۔ \nبھارتی سکھ شہری نے کہا کہ تین ججوں اور بہت سے افسروں کو مودی نے قتل کروایا ، مودی نے مذموم مقاصد کے حصول کے لئے متعدد افسران کا تبادلہ کروایا تاکہ وہ کام نہ کر سکیں، مودی نے بے شمار قتل کیے  وہ ایک قاتل ہے۔\nبھارتی سکھ شہری نے کہا کہ پلوامہ حملے کے ساتھ ساتھ بھارت میں جتنے بھی حملے ہوئے سب مودی نےکرائے۔\nدفاعی ماہرین نے کہا کہ مودی اپنے مذموم عزائم اور بین الاقوامی سطح پر اپنی ساکھ بچانے کیلئے مسلسل جھوٹ کا سہارا لےرہا ہے۔",
        "published_date": "Mon, 19 May 2025 15:16:09 UTC",
        "source": "Express Urdu"
    },
    {
        "guid": "33618023b5109b60264ed5501964008a",
        "title": "22 سالہ انفلوئنسر کو ڈیلیوری بوائے نے گولی مار کر ہلاک کردیا",
        "link": "https://www.express.pk/story/2762119/22-year-old-influencer-shot-dead-by-delivery-boy-2762119/",
        "image_url": "https://img.express.pk/logo/expresslogo.webp",
        "article": "کولمبین سوشل میڈیا انفلوئنسر ماریہ جوز ایسٹوپینن کو گھر کے باہر گولی مار کر ہلاک کردیا گیا۔\nغیر ملکی میڈیا رپورٹ کے مطابق 22 سالہ طالبہ اور سوشل میڈیا انفلوئنسر ماریہ جوز ایسٹوپینن کو کولمبیا کے علاقے کوکوٹا میں اس کے گھر کے باہر گولی مار کر ہلاک کر دیا گیا ہے۔\nانفلوئنسر پر یہ حملہ اس وقت ہوا جب ایک شخص ڈیلیوری مین کا روپ دھار کر ماریہ کیلئے جعلی تحفہ لے کر اس کے پاس پہنچا اور اسے قریب سے گولی مار کر فرار ہوگیا۔\nA post shared by India Today (@indiatoday)\nکولیبیا کے مقامی خبر رساں ادارے کے مطابق سی سی ٹی وی فوٹیج میں حملہ آور کو ماریہ جوز کو قریب سے گولی مار کر بھاگتے دیکھا جاسکتا ہے۔ واقعے کے فوری بعد ​​ماریہ جوز کو ہسپتال لے جایا گیا تاہم وہ زخموں کی تاب نہ لاتے ہوئے دم توڑ گئی۔",
        "published_date": "Mon, 19 May 2025 15:16:11 UTC",
        "source": "Express Urdu"
    },
    {
        "guid": "63d8391a5981bfd82c01457be316389c",
        "title": "پی ایس ایل 10 میں آج لیگ مرحلے کا آخری میچ کھیلا جائے گا",
        "link": "https://www.express.pk/story/2762118/last-league-match-of-psl-10-to-be-played-today-2762118/",
        "image_url": "https://img.express.pk/logo/expresslogo.webp",
        "article": "ایچ بی ایل پی ایس ایل 2025 کے لیگ مرحلے کا آخری میچ آج راولپنڈی میں کراچی کنگز اور اسلام آباد یونائیٹڈ کے درمیان کھیلا جائے گا۔\nمیچ شام 7:30 بجے شروع ہوگا۔ یاد رہے کہ دونوں ٹیموں کے درمیان کھیلا گیا پہلا مقابلہ یونائیٹڈ نے 6 وکٹوں سے جیتا تھا۔ آج کے میچ کا نتیجہ نہ صرف پوائنٹس ٹیبل کی پوزیشنز کا فیصلہ کرے گا بلکہ کوالیفائر میں کوئٹہ گلیڈی ایٹرز کے مدِمقابل آنے والی ٹیم کا بھی تعین کرے گا۔\nاگر اسلام آباد یونائیٹڈ فتح حاصل کر لیتی ہے تو وہ پوائنٹس ٹیبل پر تیسری پوزیشن یقینی بنالے گی جبکہ دوسری پوزیشن کے لیے رن ریٹ فیصلہ کرے گا۔ دوسری جانب اگر کراچی کنگز جیت جاتے ہیں یا میچ بارش کی نذر ہو جاتا ہے تو وہ ایک پوائنٹ حاصل کرکے دوسری پوزیشن برقرار رہیں گے۔\nپی ایس ایل میں کل آرام کا دن ہوگا جبکہ پرسوں سے لاہور کے قذافی اسٹیڈیم میں پلے آف مرحلہ شروع ہوگا۔ بدھ کو کھیلا جانے والا کوالیفائر میچ سیزن 10 کے فائنل کے لیے براہِ راست رسائی کا موقع فراہم کرے گا۔\nگزشتہ روز پی ایس ایل سیزن 10 کے 29 ویں میچ میں لاہور قلندر نے پشاور زلمی کو ہرا کر پلے آف مرحلے کے لیے کوالیفائی کیا تھا جس کے بعد پلے آف مرحلے کی لائن اپ بھی مکمل ہوگئی۔\nکوئٹہ گلیڈی ایٹرز، کراچی کنگز، لاہور قلندر اور اسلام آباد اگلے مرحلے میں داخل ہونے والی 4 ٹیمیں قرار پائی ہیں، جبکہ پشاور زلمی اور ملتان سلطانز کا سفر تمام ہوگیا ہے۔\nآج ہونے والے آخری لیگ میچ کے بعد فیصلہ ہوگا کہ پلے آف مرحلے میں کونسی ٹیم کس سے ٹکرائی گی۔",
        "published_date": "Mon, 19 May 2025 15:16:11 UTC",
        "source": "Express Urdu"
    },
    {
        "guid": "0e440883efd287b85675d3ffaaf5eebd",
        "title": "میری فیس غزہ میں نسل کشی کیلئے استعمال ہوئی\": جارج واشنگٹن یونیورسٹی کی طالبہ کا الزام",
        "link": "https://www.express.pk/story/2762117/my-fees-used-to-genocide-in-palestine-american-uni-student-2762117/",
        "image_url": "https://img.express.pk/logo/expresslogo.webp",
        "article": "امریکا کی معروف جارج واشنگٹن یونیورسٹی کی ایک طالبہ سیسیلیا کلور نے یونیورسٹی پر سنگین الزام عائد کرتے ہوئے کہا ہے کہ اُس کی دی گئی تعلیمی فیس کو فلسطین کے علاقے غزہ میں جاری نسل کشی کیلئے مالی معاونت کے طور پر استعمال کیا گیا۔\nبین الاقوامی میڈیا رپورٹس کے مطابق سیسیلیا کلور نے فلسطینیوں کے حق میں ایک پرامن احتجاج کے دوران کہا: \"مجھے افسوس ہے کہ میری فیس کو ایسی سرگرمیوں میں استعمال کیا گیا جنہوں نے ہزاروں فلسطینیوں کی زندگیاں چھین لیں۔ میں ایسے حالات میں اپنی گریجویشن کا جشن نہیں منا سکتی۔\"\nطالبہ نے الزام عائد کیا کہ یونیورسٹی انتظامیہ طلبہ کے احتساب کے مطالبات کو مسلسل نظر انداز کر رہی ہے۔\nسیسیلیا کا کہنا تھا کہ: \"اس دوران کتنے ہی فلسطینی طلبہ کو تعلیم سے روک دیا گیا؟ یہ سوال بھی اہم ہے۔\"\nجارج واشنگٹن یونیورسٹی کی جانب سے جاری بیان میں کہا گیا ہے: \"ہم کسی بھی پالیسی کی ممکنہ خلاف ورزی پر مکمل تحقیقات کر رہے ہیں۔ ادارہ اپنے طلبہ کی رائے کا احترام کرتا ہے۔\"\nیونیورسٹی میں طلبہ کے ایک طبقے نے یونیورسٹی انتظامیہ سے مطالبہ کیا ہے کہ وہ اپنے سرمایہ کاری کے تمام ذرائع کو شفاف بنائے اور اگر کہیں بھی جنگی اقدامات کی حمایت ہو رہی ہے تو اس سے فوری علیحدگی اختیار کی جائے۔\nیہ واقعہ ایسے وقت پر سامنے آیا ہے جب اقوام متحدہ، انسانی حقوق کے ادارے، اور متعدد امریکی ماہرین معاشیات بھی غزہ میں اسرائیلی کارروائیوں کو \"نسل کشی\" قرار دے چکے ہیں، اور یہ مؤقف رکھتے ہیں کہ امریکی مالی و عسکری مدد کے بغیر یہ ممکن نہ تھی۔",
        "published_date": "Mon, 19 May 2025 15:16:14 UTC",
        "source": "Express Urdu"
    },
    {
        "guid": "dd3c5b2a751c39cb6b503181a7f88f5e",
        "title": "وفاقی وزیر صحت کی ورلڈ ہیلتھ اسمبلی کے اجلاس میں شرکت",
        "link": "https://www.express.pk/story/2762116/now-these-items-cannot-be-taken-in-the-plane-during-travel-dubai-2762116/",
        "image_url": "https://img.express.pk/logo/expresslogo.webp",
        "article": "ورلڈ ہیلتھ اسمبلی کا 78 وہواں اجلاس جنیوا میں منعقد کیا گیا ہے جہاں وفاقی وزیر صحت مصطفیٰ کمال بھی شریک ہوئے ہیں۔ \nترجمان وزارت صحت کا کہنا تھا کہ وفاقی وزیر صحت مصطفیٰ کمال 78ویں ورلڈ ہیلتھ اسمبلی میں پاکستان کی نمائندگی کر رھے ہیں جہاں وہ وبائی امراض سے تیاری، یونیورسل ہیلتھ کوریج، اور غیر متعدی بیماریوں جیسے اہم ایجنڈا پر اتفاق کریں گے۔\nترجمان کا یہ بھی کہنا تھا کہ پاکستان کے وزیر صحت مصطفی کمال ورلڈ ہیلتھ اسمبلی کے اجلاس سے خطاب بھی کریں گے جس میں وہ اب تک کی پیش رفت، درپیش چیلنجز جن میں پولیو کا خاتمہ بھی شامل ھے، اس بارے آگاہ کریں گے\nمزید برآں وہ وباؤں بیماریوں کے خلاف اقدامات کے حوالے سے پاکستان کی پیش رفت کو اجاگر کریں گے۔\nترجمان وزارت صحت کا کہنا تھا کہ وفاقی وزیر صحت عوام کی صحت کو بہتر بنانے کے لیے عالمی شراکت داروں کی تکنیکی معاونت سے آئندہ کا لائحہ عمل بھی پیش کریں گے۔",
        "published_date": "Mon, 19 May 2025 15:16:17 UTC",
        "source": "Express Urdu"
    },
    {
        "guid": "b6f5bfd8a0937d40f5392eac65e5fb69",
        "title": "پاکستان اور انڈیا کے درمیان کشمیر تنازع ایٹمی جنگ کا سبب بن سکتا ہے: برطانوی پارلیمنٹ",
        "link": "https://www.express.pk/story/2762115/kashmir-issue-nuclear-war-ban-sakta-hay-british-parleament-2762115/",
        "image_url": "https://img.express.pk/logo/expresslogo.webp",
        "article": "لندن: برطانوی پارلیمنٹ کی خارجہ امور کمیٹی نے جنوبی ایشیا سے متعلق اپنی نئی رپورٹ میں خبردار کیا ہے کہ تنازع کشمیر ایک ایٹمی جنگ میں بدل سکتا ہے، اگر بھارت اور پاکستان کے درمیان فوری طور پر بامقصد مذاکرات شروع نہ کیے گئے۔\nرپورٹ میں بھارت کی جانب سے اقوام متحدہ کی قراردادوں کو مسلسل نظر انداز کرنے، مقبوضہ کشمیر میں انسانی حقوق کی پامالی، اور علاقے کی خصوصی آئینی حیثیت ختم کرنے پر شدید تشویش کا اظہار کیا گیا ہے۔\nرپورٹ میں سفارشات کی گئی ہیں کہ برطانیہ نئی دہلی اور اسلام آباد دونوں پر سفارتی دباؤ ڈالے۔ خطے میں انسانی حقوق کی صورتحال کی مسلسل نگرانی کی جائے۔ دونوں فریقین کو بین الاقوامی مبصرین کی رسائی کی اجازت دینے پر آمادہ کیا جائے۔ برطانوی حکومت کو چاہیے کہ وہ کشمیر کے مہاجرین کی آواز سنے اور ان کے تحفظات کا احترام کرے۔\nرپورٹ میں کہا گیا کہ بھارت نے مقبوضہ کشمیر میں ایک مشتبہ واقعے کو پاکستان کے خلاف فوجی کارروائی کا جواز بنایا، جسے خطرناک اور غیر ذمے دار اقدام قرار دیا گیا۔\nرپورٹ میں مزید کہا گیا ہے کہ بھارت جمہوری آزادیوں پر قدغنیں لگا رہا ہے، صحافت کو دبایا جا رہا ہے، اور سیاسی آزادیوں کو محدود کر دیا گیا ہے۔\nکمیٹی کے مطابق حالیہ برسوں میں پاکستان نے خطے میں کشیدگی کے باوجود ذمہ داری، صبر، اور بین الاقوامی قانون کے دائرے میں رہتے ہوئے حکمت عملی اپنائی ہے۔\nرپورٹ میں زور دیا گیا ہے کہ برطانیہ کو اپنے تاریخی تعلقات اور سفارتی اثر و رسوخ کو استعمال کر کے خطے میں امن و استحکام کی راہ ہموار کرنی چاہیے جبکہ ساتھ ہی برطانوی حکومت کو جمہوریت، قانون کی حکمرانی اور انسانی حقوق کی اقدار پر مبنی متوازن پالیسی اختیار کرنے کی سفارش کی گئی ہے۔\nتوقع کی جا رہی ہے کہ برطانوی حکومت آئندہ چند ماہ میں اس رپورٹ پر باضابطہ جواب دے گی۔",
        "published_date": "Mon, 19 May 2025 15:16:19 UTC",
        "source": "Express Urdu"
    },
    {
        "guid": "bc983029cb2e8d3a267d8ef684a94435",
        "title": "سکندر رضا اچانک لاہور قلندرز کو چھوڑ کر انگلینڈ روانہ، مگر کیوں؟",
        "link": "https://www.express.pk/story/2762114/sikandar-raza-leaves-lahore-qalandars-mid-psl-to-join-zimbabwes-test-squad-in-england-2762114/",
        "image_url": "https://img.express.pk/logo/expresslogo.webp",
        "article": "لاہور قلندرز کے سکندر رضا ایک میچ کے بعد انگلینڈ روانہ ہوگئے۔\nلاہور قلندرز کی انتظامیہ کے مطابق سکندر رضا زمبابوے کے طرف سے انگلینڈ کیخلاف تاریخی ٹیسٹ میچ میں حصہ لیں گے۔\nزمبابوے کی ٹیم 2003 کے بعد انگلش سر زمین پر پہلا ٹیسٹ میچ کھیلے گی۔\nاتوار کو پشاور زلمی کیخلاف میچ میں سکندر رضا نے 4 رنز بنائے تھے اور وکٹ حاصل کی تھی۔\nانگلینڈ اور زمبابوے کے درمیان چار روزہ ٹیسٹ میچ 22 سے 25 مئی ناٹنگھم کے ٹرینٹ برج اسٹیڈیم میں کھیلا جائے گا۔",
        "published_date": "Mon, 19 May 2025 15:16:20 UTC",
        "source": "Express Urdu"
    },
    {
        "guid": "d83e426a53b550280339675ca20eead6",
        "title": "وفاقی وزیر مذہبی امور کی حج 2025 میں حجاج کیلئے بہترین انتظامات کی یقین دہانی",
        "link": "https://www.express.pk/story/2762113/the-governments-hajj-scheme-has-been-made-unprecedented-for-pilgrims-dg-hajj-88380-2762113/",
        "image_url": "https://img.express.pk/logo/expresslogo.webp",
        "article": "وزیر اعظم شہباز شریف کی دور اندیش قیادت اور وفاقی وزیر برائے مذہبی امور و بین المذاہب ہم آہنگی سردار محمد یوسف کی انتقک نگرانی میں، حکومتی حج اسکیم کے 88380 عازمین حج کو ہموار اور روحانی طور پر پرسکون زیارت کو یقینی بنانے کے لیے غیر معمولی بلندیوں پر لے جایا جا رہا ہے جب کہ عازمین کے مجموعی تجربے کو بڑھانے کے لیے کئی اہم اقدامات پر عمل درآمد کیا گیا ہے۔\nڈائریکٹر جنرل حج مشن پاکستان عبد الوہاب سومرو کی جانب سے جاری پریس ریلیز کے مطابق حکومت پاکستان کی حج اسکیم دنیا بھر میں سب سے کم لاگت والا حج پیکیج پیش کرتی ہے، جو دنیا بھر میں سرکاری اور نجی دونوں شعبوں کے حج پروگراموں کے مقابلے میں اعلیٰ سہولیات فراہم کرتی ہے۔\nمزید رسائی کو بڑھانے کے لیے، شارٹ حج اسکیم پچھلے سال پہلی بار متعارف کرائی گئی تھی ، جس نے 2024 میں 17,000 عازمین کو اپنی طرف متوجہ کیا، اور 2025 میں رجسٹریشن بڑھ کر 21,000 ہوگئی ۔ اس اقدام سے ضروری خدمات پر سمجھوتہ کیے بغیر استطاعت کو یقینی بنایا گیا ہے۔\nعازمین کو اب اضافی قیمت پر سنگل ، ڈبل یا ٹرپل بیڈ والے کمروں میں سے انتخاب کرنے کا اختیار دیا گیا ہے، جس سے ذاتی آرام کی گنجائش ہوگی۔ اس کے علاوہ، جہاں بھی ممکن ہو، فیملی روم مفت فراہم کیے جاتے ہیں، جس سے خاندان آسانی سے ایک ساتھ رہ سکتے ہیں۔ اس بہتری سے پیاروں کے ساتھ سفر کرنے والے عازمین کے لیے زیادہ آرام دہ اور مربوط تجر بہ یقینی ہوتا ہے۔\nمکہ مکرمہ میں عمارتوں کی غیر یکساں نوعیت کی وجہ سے، رہائش عازمین کی پروفائلنگ کی بنیاد پر الاٹ کی جاتی ہے، جس سے زیادہ سے زیادہ سہولت کو یقینی بنایا جاتا ہے۔ تا ہم ، اسائنمنٹس بالآخر فلائٹ شیڈول اور روانگی پوائنٹس کے ساتھ انضمام کو برقرار رکھتے ہوئے بترتیب بنائے جاتے ہیں۔ یہ منظم نقطہ نظر منطقی کار کردگی کے ساتھ منصفانہ پین کو متوازن کرتا ہے۔\nگمشده سامان کے خطرے کو کم کرنے کے لیے ، تمام عازمین کو منفرد، معیاری سامان فراہم کیا گیا ہے، جسے دور سے بھی آسانی سے پہچانا جا سکتا ہے۔ اس کے علاوہ منی بیگز متعارف کرائے گئے ہیں تا کہ عازمین کو منی میں بڑے بیگ لے جانے ۔ سے روکا جا سکے، جس سے دوسروں کے لیے بھیڑ اور تکلیف کم ہو۔\nحکومتی حج اسکیم کی تاریخ میں پہلی بارمنی میں جسم بورڈ پارٹیشن اور صوفہ بیڈز کے ساتھ ایئر کنڈیشنڈ خیمے متعارف کرائے گئے ہیں ۔ ان صوفہ بیڈز میں ہیڈ پارٹیشنز ہیں، جو متعدی امراض، الرجی اور سانس کی بدبو کو پھیلنے سے روکنے میں مدد کرتے ہیں۔\nمنی بیگز کو ذخیرہ کرنے کے لیے اوور ہیڈ شیلف بھی نصب کیے گئے ہیں، جو خیموں میں جگہ کی رکاوٹوں کو مؤثر طریقے سے حل کرتے ہیں۔ \nاس سال، %56 عازمین کو پرانے منی میں ٹھہرایا جائے گا، جبکہ %44 نئے منی میں قیام کریں گے۔ مشاعر میں نقل و حمل میں %73 ٹرین کے استعمال اور %27 بس کے استعمال سے سہولت فراہم کی جائے گی ، جس سے تمام عازمین کے لیے ہموار نقل و حرکت کو یقینی بنایا جائے گا۔\nمسلسل دوسرے سال، %100 عازمین کو مد ینہ مرکزیہ میں رکھا جائے گا، جس سے مسجد نبوی سے قربت کو یقینی بنایا جائے گا۔\nمدینہ میں رہائش گاہیں 3 سے 5 ستارہ عمارتوں پر مشتمل ہیں، جب کہ مکہ میں قیام میں ہدایت ٹاورز اور ریان ٹاورز جیسی مشہور عمارات شامل ہیں، جو دیگر اعلیٰ درجہ کی سہولیات میں شامل ہیں۔\nعازمین کو صلوات کی نقل و حمل کے لیے جدید ، ایئر کنڈیشنڈ بسوں سے فائدہ ہوگا ، جس سے ان کی رہائش گاہوں اور حرم شریف کے درمیان آرام دہ سفر کو یقینی بنایا جائے گا۔ اس کے علاوہ ، ایک غیر معمولی طور پر متنوع اور بھر پور مینو تیار کیا گیا ہے، جو پاکستان کے مختلف خطوں سے تعلق رکھنے والے عازمین کے ذوق کو پورا کرتا ہے، اس بات کو یقینی بناتا ہے کہ ہر ایک کے لیے کھانے کا اطمینان بخش تجربہ ہو۔\nعازمین کی صحت اور تندرستی کے تحفظ کے لیے، تقریبا 400 طبی اور پیرامیڈیکل افسران کو وقف صحت کی دیکھ بھال کی سہولیات میں تعینات کیا گیا ہے۔ ان میں مکہ میں ایک مکمل طور پر لیس ہسپتال اور نو ڈسپنسریاں ، اور مدینہ میں ایک ہسپتال اور دوڈ سپنسریاں شامل ہیں۔\nسعودی جرمن ہسپتال اور دیگر معروف طبی اداروں کے اشتراک سے صحت کی دیکھ بھال کا یہ مضبوط نیٹ ورک 24 / 7 ایمر جنسی کیئر ، معمول کی طبی امداد ، اور صحت سے متعلق خدشات کا فوری جواب یقینی بناتا ہے، جو عازمین کو ان کے سفر کے دوران ذہنی سکون فراہم کرتا ہے۔\nپاکستان میں مقیم عملے کی 1,200 افراد پر مشتمل ایک وقف ٹیم اور سعودی عرب میں مقیم 600 مقامی فلاحی اہلکار عازمین کی ان کے سفر کے ہر مرحلے پر مدد کرنے کے لیے سروس پرووائیڈ کمپنی الراجحی کے ساتھ مل کر انتھک محنت کرتے ہیں۔\nہوائی اڈے پر مدد اور رہائش کی رسد سے لے کر حرمین تک نقل و حمل کے رابطے تک ، معاونت کا یہ وسیع نیٹ ورک ہموار آپریشن کو یقینی بناتا ہے۔ اس کے علاوہ، عملے کے ارکان خوراک کے انتظامات ، سامان کی ہینڈلنگ، اور کسی بھی شکایت کے ازالے کے لیے آسانی سے دستیاب ہیں، جو تمام عازمین کے لیے پریشانی سے پاک اور یادگار حج کے تجربے کی ضمانت دیتے ہیں۔\nحکومت پاکستان کی حج اسکیم استطاعت ، آرام اور لاجسٹیکل کار کردگی میں نئے معیارات قائم کرنا جاری رکھے ہوئے ہے۔ ایئر کنڈیشنڈ منی خیموں، خاندان دوست رہائش گاہوں، بہتر سامان کے نظام اور اعلیٰ معیار کی نقل و حمل جیسے جدید اقدامات کے ذریعے، یہ پروگرام ایک ہموار اور روحانی طور پر پورا کرنے والے زیارت کے تجربے کو یقینی بناتا ہے۔\nیہ اضافہ کم سے کم قیمت پر زیادہ سے زیادہ سہولت کے ساتھ حج کو آسان بنانے کے لیے ایک مضبوط عزم کا مظاہرہ کرتے ہیں۔ یہ اقدامات خدمت کے اعلیٰ ترین معیار کو برقرار رکھتے ہوئے عازمین کے آرام ، حفاظت اور روحانی تکمیل کو ترجیح دینے کے لیے حکومت کے غیر متزلزل عزم کی عکاسی کرتے ہیں۔",
        "published_date": "Mon, 19 May 2025 15:16:22 UTC",
        "source": "Express Urdu"
    },
    {
        "guid": "https://www.bbc.com/urdu/articles/czx042xppjjo#0",
        "title": "’پاکستان کے بجائے جہنم جانا پسند کروں گا‘: جاوید اختر کا بیان جس نے پاکستانیوں کو پھر سے ناراض کر دیا",
        "link": "https://www.bbc.com/urdu/articles/czx042xppjjo",
        "image_url": "https://ichef.bbci.co.uk/news/1024/branded_urdu/aa75/live/c34f2a20-3526-11f0-9a30-7bf5324b0fa2.jpg",
        "article": "’اگر یہی آخری صورت ہو کہ مجھے جنہم میں جانا ہے یا پاکستان میں تو میں نرکھ (جہنم) میں جانا پسند کروں گا۔‘ یہ وہ جملہ ہے جس نے انڈیا کے مشہور مصنف و نغمہ نگار جاوید اختر کو سوشل میڈیا صارفین کی طنز و ملامت کا مرکز بنا رکھا ہے۔\nیوں تو جاوید اختر کے متنازع بیانات اور ان پر انڈیا اور پاکستان دونوں میں شدید ردِ عمل نئی بات نہیں لیکن حال ہی میں دونوں ملکوں کے درمیان ایک مختصر جنگ کے بعد ان کے اس بیان نے شاید سوشل میڈیا صارفین کے جذبات کے لیے جلتی پر تیل کا کام کیا۔\nسوشل میڈیا پر جاوید اختر کے تازہ وائرل کلپ میں انھیں یہ کہتے سنا جا چکتا ہے کہ انڈیا اور پاکستان دونوں ممالک کے لوگ انھیں برا بھلا کہتے ہیں۔\nان کا کہنا تھا کہ ’اس طرف (پاکستان) کے لوگ مجھے کافر کہتے ہیں اور کہتے ہیں جہنم میں جاؤ گے اور اس طرف (انڈیا) کے لوگ مجھے دہشتگرد کہتے ہیں اور کہتے ہیں پاکستان چلے جاؤ۔‘\nاس کے بعد انھوں نے وہ کہا جس کی وجہ سے وہ شدید تنقید کا نشانہ بنے ہوئے ہیں۔ انھوں نے آخری آپشن کے طور پر جہنم کو پاکستان پر ترجیج دی۔\nجاوید اختر کے اس بیان پر پاکستان صارفین کا غصہ گویا ساتویں آسمان پر تھا اور انھوں نے جاوید اختر کو غصے میں یہی کہا کہ ’آپ نے بہترین انتخاب کیا۔‘\nفرزانہ نامی صارف کا کہنا تھا ’جاوید اختر اس طرح مظلوم انسان کا کردار کیسے ادا کر سکتے ہیں کہ دونوں طرف کے لوگ مجھے گالیاں دیتے ہیں۔‘\nانھوں نے ایک تصویر پوسٹ کی جو جاوید اختر کے دورہِ پاکستان کی تھی اور پاکستانی فنکار اور مداح انھیں گھیرے ہوئے ہیں۔\nفرزانہ نے لکھا کہ ’یہاں ان کی ایک تصویر ہے جس میں وہ جہنم سے بھی بدتر جگہ پر لطف اندوز ہو رہے ہیں۔ آپ کے دل میں جتنا زہر ہے جہنم آپ کو پہلے منتخب کرے گی۔‘\nایک پاکستان صارف زمر نے لکھا کہ ’جاوید اختر کو وہاں جانا چاہیے جہاں جانے کی انھیں خواہش ہے۔ انھیں پاکستان جیسی جنت میں آنے کا کوئی حق نہیں۔‘\nکچھ پاکستانی تو اتنے ناراض ہیں کہ وہ چاہتے ہیں کہ جاوید اختر کے پاکستان آنے پر ہی پابندی لگ جائے۔ ایسی ہی ایک صارف ثمینہ قاسم کا کہنا تھا کہ ’میری ارباب اختیار، عسکری قیادت اورپاکستانی قوم سے گزارش ہے کہ اس شخص کو کبھی پاکستان میں گھسنے نہ دیا جائے۔ یہ پاکستان سے نفرت کرنے والے شخص ہیں۔ ان کی شاعری پر بھی پاکستان میں پانبدی عائد کر دینا چاہیے۔‘\nشجاعت علی نامی صارف کا کہنا تھا کہ ’آپ نے سچ کہا آپ بلاواسطہ طور پر انڈیا کی جانب اشارہ کر رہے ہیں کیونکہ آپ شاعر ہیں۔‘\nایک صارف نے شبانہ اعظمی کا ایک پرانا انٹرویو کلپ شیئر کیا جس میں ان سے پوچھا گیا کہ انھوں نے ایسا کیوں کہا کہ ’انڈیا ایک سیکولر سٹیٹ نہیں‘ تو اس پر شبانہ اعظمی جواب دیتی ہیں کہ ’میں ممبئی میں ایک فلیٹ خریدنا چاہتی تھی اور یہ مجھے نہیں دیا گیا کیونکہ میں مسلمان ہوں۔‘\nاسی کلپ کے ساتھ فہیم احمد نامی صارف نے لکھا کہ مسلمان ہونے کی وجہ سے جاوید اختر اور شبانہ اعظمی ایک اپارٹمنٹ نہیں خرید سکے۔ جاوید اختر کو جہنم میں رہنے کی عادت ہے۔ اس لیے حیرت کی بات نہیں اگر وہ اب جہنم میں ہی رہنے کا انتخاب کرتے ہیں۔‘\nکچھ لوگ اس بات پر ناراض ہیں کہ انڈیا کے فنکار پاکستان سے متعلق متنازع بیانات دیتے ہیں لیکن انھیں ہمیشہ پاکستان میں عزت دی جاتی ہے۔\nماضی کی مثالوں کے پیشِ نظر شبنم نامی صارف کا کہنا تھا کہ ’ایسے لوگ مزید نفرتیں پیدا کرتے لیکن بدقسمتی سے جب ایسے لوگ پاکستان آتے تو پھولوں کے ہار نچھاور کیے جاتے۔‘\nاحمد علی بٹ سمیت کچھ پاکستانی فنکاروں سمیت بیشتر صارفین کے تبصرے اس قدر ناراضی سے بھرے ہیں کہ ان کے الفاظ قابلِ اشاعت نہیں۔\nتاہم اداکارہ اور میزبان مشی خان سمیت کچھ لوگ اس بات پر بھی ناراض ہیں کہ جاوید اختر کے پاکستان آنے پر آؤ بھگت کرنے والے لوگوں کو بھی ’ان کے ساتھ بھیج دینا چاہیے۔‘\nباسط سبحانی نامی صحافی نے لکھا کہ ’دانشور اس وقت اپنا وقار کھو بیٹھتے ہیں جب وہ ان سیاست دانوں کی طرح بات کرنا شروع کر دیتے ہیں جنھیں اپنے ووٹ بینک قائم رکھنے کے لیے نفرت انگیز بیانات دینے پڑتے ہیں۔ جاوید اختر صاحب آپ نے اپنے معیار سے گری بات کہہ کر کیا حاصل کیا؟‘\nجاوید اختر کے بیانات اور پھر ان پر کی جانے والی تنقید نئی بات نہیں۔ ہر تھوڑے عرصے بعد ان کا کوئی بیان کسی نئے تنازع کی وجہ بن جاتا ہے۔\nانڈین چینلز اور تقریبات میں ان کے بیانات کے بارے میں تبصرے تو ہوتے ہی رہتے ہیں لیکن سنہ 2023 میں جاوید اختر پاکستان آئے تو ایک تقریب میں ان کا ممبئی حملوں سے متعلق بیان بھی اچھی خاصی تنقید کا باعث بنا۔\nجاوید اختر نے کہا تھا کہ 'ہم بمبئی کے لوگ ہیں ہم نے دیکھا ہمارے شہر پر کیسے حملہ ہوا تھا، وہ لوگ ناروے سے تو نہیں آئے تھے، نہ مصر سے آئے تھے۔۔۔ وہ لوگ ابھی بھی آپ کے ملک میں گھوم رہے ہیں۔ تو یہ شکایت ہندوستانیوں کے دل میں ہو تو آپ کو بُرا نہیں ماننا چاہیے۔'\nلاہور میں منعقدہ فیض فیسٹول میں ایک خاتون نے جاوید اختر سے سوال کیا تھا کہ آپ کئی بار پاکستان آ چکے ہیں اور آپ دیکھ چکے ہیں کہ پاکستان بہت دوستانہ، مثبت سوچ رکھنے اور محبت والا ملک ہے لیکن انڈیا میں ہمارا تصور اتنا اچھا نہیں۔\nاس پر جاوید اختر نے کہا کہ ’آپ جو کہہ رہیں ہیں اس میں بہت سچائی ہے اور یہ بہت دکھ کی بات ہے کہ لاہور اور امرتسر کے درمیان 30 کلومیٹر کا فاصلہ ہے اور اس کے باوجود ان دونوں شہروں اور ملکوں کے لوگوں میں ایک دوسرے کے بارے میں جو لاعلمی ہے وہ حیرت انگیز ہے۔ یہ مت سوچیں کہ آپ انڈیا کے بارے میں سب کچھ جانتے ہیں یا میں یہ نہیں کہوں گا کہ میں پاکستان کے بارے میں سب کچھ جانتا ہوں۔ یہ لاعلمی دونوں طرف ہے۔‘\nاس وقت بھی بہت صارفین کا خیال تھا کہ اس پلیٹ فارم کو اس نوعیت کی گفتگو کے لیے استعمال نہیں کرنا چاہیے تھا۔\nاس سے پہلے سنہ 2022 میں بھی جاوید اختر کا ایک بیان انڈیا میں تنازع کا باعث بنا۔ انھوں نے اپنی ایک سوشل میڈیا پوسٹ میں وزیرِ اعظم نریندر مودی پر تنقید کرتے ہوئے کہا تھا کہ ’انھوں نے صدر سے ملاقات کے دوران اس ’غیر واضع‘ خطرے کا تو ذکر کیا جو انھیں چند روز قبل خود لاحق ہوا تھا لیکن انھوں نے اس وقت ایک لفظ بھی نہیں کہا جب انڈیا کے 20 کروڑ مسلمانوں کو ختم کرنے کی کھلے عام دھمکی دی جا رہی تھی۔‘\nاس سے پہلے 2021 میں بھی شدت پسندی کے حوالے سے ان کا ایک بیان تنازع کا باعث بنا تھا۔ اس وقت انھوں نے ہر مذہب میں شدت پسندی کی موجودگی پر اظہارِ خیال کیا تھا۔\nانھوں نے کہا تھا کہ ’جس طرح طالبان ایک اسلامی ریاست چاہتے ہیں، اُسی طرح ایسے لوگ بھی ہیں جو ہندو راشٹر چاہتے ہیں۔ یہ تمام لوگ ایک ہی نظریے سے تعلق رکھتے ہیں، چاہے وہ مسلمان ہوں، عیسائی ہوں، یہودی یا ہندو۔‘\nانڈیا پاکستان کی کشیدگی ہو تو دونوں ملکوں کی فوجیں، سیاست دان اور عوام تو اس میں بالواسطہ یا بلاواسطہ شامل ہوتے ہی ہیں لیکن بظاہر امن اور تفریح کا باعث بننے والے فنکار بھی اس سے دور نہیں رہ سکتے۔\nپاکستان اور انڈیا کی جانب سے نہ صرف فلموں، ڈراموں کی ایک دوسرے کے ملک میں نشر و اشاعت روک دی جاتی ہے بلکہ اب سوشل میڈیا کے دور میں کئی فنکاروں کے اکاؤنٹس بھی بلاک کر دیے جاتے ہیں۔\nمجموعی طور پر فنکاروں کا خیال ہے کہ انٹرٹینمنٹ انڈسٹری کو سیاسی و عسکری تنازعات کا شکار نہیں ہونا چاہیے تاہم انڈیا اور پاکستان کے درمیان جنگی صورتحال میں گئی بلکہ فنکار بھی خود کو اظہار خیال سے نہ روک پائے۔\nپہلے تو انڈیا میں پاکستانی اداکاروں کی فلموں کی نمائش روک دی گئی بلکہ پاکستانی انٹرٹینمنٹ چینلز اور اداکاروں کے اکاؤنٹس بھی بلاک کیے گئے۔\nفواد خان کی فلم ’عبیر گلال‘ کی ہیروئین وانی کپور کے سوشل میڈیا اکاؤنٹ سے بھی فلم کی پروموشن سے متعلق تمام مواد ڈیلیٹ کر دیا گیا۔ پاکستانی اداکارہ ماورا حسین کی فلم ’صنم تیری قسم‘ کے ہیرو ہرشوردھن نے فلم کے سکیوئیل میں اداکارہ کے ساتھ کام کرنے سے انکار کر دیا۔\nفنکار ایسے تنازعات سے کیسے دور رہ سکتے ہیں؟  اس بارے میں پاکستان میں میڈیا تجزیہ کار آمنہ عیسانی کا کہنا تھا ’جہاں تک جاوید اختر کا تعلق ہے وہ ہمیشہ سے پاکستان کے بارے میں نفرت انگیز بیانات دیتے رہے ہیں۔ ماضی میں پاکستان میں ہونے والی تقریبات اور دبئی میں ریختہ کی محفلوں میں وہ پاکستان مخالف تلخ باتیں کہتے رہے ہیں۔ اس لیے ان کی جانب سے ایسا بیان حیران کن نہیں تھا۔‘\nان کا کہنا تھا کہ ’پاکستان اور انڈیا کے درمیان حالیہ کشیدگی میں فنکاروں کا خود کو اس سے الگ رکھنا مشکل ہو گیا۔‘ \n’آج سے 20 یا 25 سال پہلے فنکار اپنے فن تک محدود تھے چاہے وہ فلم ہو، ٹی وی یا موسیقی لیکن اب ان کی ایک سوشل میڈیا فالوونگ ہے جہاں لوگ چاہتے ہیں کہ وہ مخصوص معاملات پر اپنا اظہارِ خیال کریں۔‘\nان کا کہنا تھا کہ ’سوشل میڈیا کی نہ کوئی حد ہے اور نہ سرحد اور  فنکار بھی عموماً اپنی رائے دیتے رہتے ہیں۔‘\nتاہم آمنہ عیسانی کا کہنا تھا کہ حالیہ کشیدگی میں پاکستانی فنکاروں اور عوام نے قدرے ذمہ دارانہ رویہ اختیار کیا۔ \nان کا کہنا تھا کہ ’دروازے کھلے رکھنے چاہیے۔ اتنی گنجائش رکھنی چاہیے کے جب حالات ٹھیک ہوں تو کوئی آپ کے ساتھ بیٹھ کر بات کر سکے اور میرے خیال میں جاوید اختر نے اپنے لیے وہ گنجائش ختم کر دی۔‘",
        "published_date": "Tue, 20 May 2025 03:24:40 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cy90v8yxj79o#0",
        "title": "انڈیا میں ایپل کی فیکٹری کا خواب جو امریکہ، چین معاہدے سے ٹوٹ سکتا ہے",
        "link": "https://www.bbc.com/urdu/articles/cy90v8yxj79o",
        "image_url": "https://ichef.bbci.co.uk/news/1024/branded_urdu/66f2/live/7d9bc1f0-30bc-11f0-9228-d36f84fd1370.jpg",
        "article": "جیسے ہی انڈیا نے دنیا کی فیکٹری بننے کے اپنے دیرینہ خواب کی جانب کچھ پیش رفت دکھائی واشنگٹن اور بیجنگ نے ایک نیا تجارتی معاہدہ کر لیا۔ یہ ایک ایسا فیصلہ ہے جو انڈیا کے چین کی جگہ عالمی مینوفیکچرنگ کا مرکز بننے کے خواب پر پانی پھیر سکتا ہے۔\nگذشتہ ہفتے امریکی صدر ڈونلڈ ٹرمپ کی جانب سے چین پر عائد ٹیرف ایک ہی رات میں 145 فیصد سے کم ہو کر 30 فیصد رہ گیا جبکہ انڈیا پر یہ شرح 27 فیصد برقرار رہی۔ یہ پیش رفت سوئٹزرلینڈ میں امریکہ اور چین کے درمیان طے پانے والے معاہدے کے نتیجے میں ہوئی۔\nاس کے اثرات پر روشنی ڈالتے ہوئے نئی دہلی میں قائم تھنک ٹینک گلوبل ٹریڈ ریسرچ انسٹیٹیوٹ (جی ٹی آر آئی) کے سربراہ اجے سریواستو کہتے ہیں: ’جو سرمایہ کاری چین سے انڈیا منتقل ہو رہی تھی، وہ یا تو رُک سکتی ہے یا واپس چین کا رُخ کر سکتی ہے۔ سستی اسمبلی لائنز تو شاید انڈیا میں ہی رہیں لیکن ویلیو ایڈیڈ مینوفیکچرنگ یا جدید اور منافع بخش صنعتیں خطرے میں ہیں۔‘\nیہ بدلا ہوا منظرنامہ اس جوش و خروش کے برعکس ہے جو پچھلے مہینے نئی دہلی میں اس وقت دیکھنے کو ملا جب ایپل نے اشارہ دیا تھا کہ وہ امریکہ کے لیے تیار کیے جانے والے آئی فونز کی زیادہ تر پیداوار چین سے انڈیا منتقل کر رہا ہے۔\nممکن ہے کہ ایپل کا منصوبہ اب بھی جاری رہے، اگرچہ صدر ٹرمپ نے بعد میں انکشاف کیا کہ انھوں نے ایپل کے سی ای او ٹِم کُک کو انڈیا میں فیکٹری نہ لگانے کا مشورہ دیا تھا کیونکہ اُن کے مطابق انڈیا ’دنیا میں سب سے زیادہ ٹیرف لینے والے ممالک میں شامل ہے۔‘\nتاہم کیپیٹل اکنامکس کے ماہر معاشیات شِلان شاہ نے معاہدے سے قبل اپنے ایک نوٹ میں لکھا تھا کہ ’فی الحال انڈیا، امریکہ کے لیے چین کا متبادل بننے کی مضبوط پوزیشن میں ہے۔‘ اُن کے مطابق انڈیا کی امریکہ کو کی جانے والی 40 فیصد برآمدات وہی اشیا ہیں جو چین بھی فراہم کرتا ہے۔\nچینی مصنوعات کی جگہ لینے کے ابتدائی آثار پہلے ہی سامنے آ چکے تھے۔ انڈین صنعتکاروں کے ایک حالیہ سروے کے مطابق برآمدی آرڈرز کی شرح 14 سال کی بلند ترین سطح پر پہنچ گئی ہے۔\nجاپانی بروکرج فرم ’نومورا‘ نے بھی اس رجحان کی تصدیق کرتے ہوئے کہا ہے کہ انڈیا خاص طور پر الیکٹرانکس، ٹیکسٹائل اور کھلونوں جیسے شعبوں میں کم اور درمیانی ٹیکنالوجی کی مینوفیکچرنگ میں ہونے والی ’ٹریڈ ڈائیورژن اور سپلائی چین کی تبدیلی‘ سے فائدہ اٹھا رہا ہے۔\nکچھ ماہرین کا ماننا ہے کہ اگرچہ چین اور امریکہ نے حال ہی میں اپنے تجارتی تعلقات کو ’ری سیٹ‘ کیا ہے لیکن دونوں کے درمیان سٹریٹجک دوری بڑھتی رہے گی اور مستقبل میں اس کا فائدہ انڈیا کو ہو سکتا ہے۔\nایک وجہ یہ ہے کہ ماضی کے مقابلے میں نریندر مودی کی حکومت اب غیر ملکی کمپنیوں کو انڈیا میں سرمایہ کاری کی زیادہ کھلی اجازت دے رہی ہے۔ اس نئی پالیسی سے انڈیا کو فائدہ ہو سکتا ہے۔\nاس کے علاوہ انڈیا اور امریکہ ایک ممکنہ تجارتی معاہدے پر بھی بات چیت کر رہے ہیں۔ اگر یہ معاہدہ ہو جاتا ہے تو ایشیا کی تیسری بڑی معیشت ان عالمی کمپنیوں کو اپنی طرف کھینچ سکتی ہے جو اب چین پر انحصار کم کرنا چاہتی ہیں۔\nحال ہی میں انڈیا نے برطانیہ کے ساتھ ایک معاہدہ کیا ہے جس کے تحت وہسکی اور گاڑیوں جیسے شعبوں پر ٹیکس کم کیے گئے ہیں۔ یہ اشارہ دیتا ہے کہ دلی، امریکہ کے ساتھ جاری مذاکرات میں ٹرمپ کو بھی ایسی رعایتیں دے سکتا ہے۔\nلیکن یہ تمام مثبت باتیں ایک طرف، حقیقت یہ ہے کہ سب کچھ اتنا آسان نہیں ہے۔\nجاپان کے نومورا بینک سے ماہر معاشیات سونل ورما اور آرودیپ نندی کا کہنا ہے کہ یہ حقیقت ہے کہ چین اب پھر مقابلے میں آ چکا ہے مگر اس کے باوجود دیگر ایشین ممالک بھی اس دوڑ سے باہر نہیں ہیں، ویتنام جیسے ممالک بھی میدان میں موجود ہیں۔ \nایسے میں اب انڈیا کو اس موقع سے فائدہ اٹھانے کے لیے ایسے کسی ٹیرف کو متعارف کرانے کی ضرورت ہے جس سے کاروبار میں آسانی سے اصلاحات ممکن ہو سکیں۔\nکاروبار میں بہت زیادہ مسابقت نے غیرملکی سرمایہ کار کو بھی مایوس کر دیا ہے اور یوں اس سے انڈیا کی مینوفیکچرنگ کی پیداوار رک کر رہ گئی ہے جس سے نئی دہلی کی اس شعبے میں مجموعی قومی پیداوار (جی ڈی پی) گذشتہ دو دہائیوں سے 15 فیصد پر رکی ہوئی ہِے۔ \nمودی حکومت کی پیداوار سے جڑے ریلیف، پروڈکشن لنکڈ انسنٹیو، یعنی پی ایل آئی کی سکیم نے بھی اس تناسب کو بہتر کرنے میں بہت کم کامیابی حاصل کی ہے۔ \nحکومت کے تھنک ٹینک ’نیتی آئیوگ‘ نے بھی تسلیم کیا ہے کہ چین سے سرمایہ کار کی دلچسپی کو انڈیا لانے کے لیے حکومت کو زیادہ کامیابی حاصل نہیں ہو سکی ہے۔ اس کے مطابق کم اجرت پر کام کرنے والے مزدور، ٹیکس کے سادہ قوانین، کم ٹیرف اور فعال فری ٹریڈ اگریمنٹس نے ویتنام، تھائی لینڈ، کمبوڈیا اور ملیشیا جیسے ممالک کی برآمدات کو  بڑھانے میں مدد دی ہے جبکہ انڈیا اس شعبے میں پیچھے رہ گیا ہے۔\nنومورا کا کہنا ہے کہ ایک اور تشویش کی بات انڈیا کا خام مال کے لیے چین پر انحصار ہے۔ اس خام مال میں وہ الیکٹرانکس کی اشیا اور پرزے بھی شامل ہیں جو آئی فونز میں بھی استعمال ہوتے ہیں اور یہی چیز نئی دہلی کی کمزوری بن کر سامنے آ رہی ہے جس وجہ سے انڈیا اب اس کی سپلائی چین کو مکمل طور پر اپنی طرف نہیں لا سکتا ہے۔ \nاجے سریواستو نے بی بی سی کو بتایا کہ جب زیادہ فون مقامی سطح پر تیار ہوں گے تو اس سے پھر انڈیا کی آئی فونز سے آمدنی بڑھے گی۔ \nان کے مطابق اس وقت ایپل امریکہ میں ہر فون کی فروخت پر 450 ڈالر کما رہا ہے جبکہ انڈیا 25 ڈالر سے بھی کم آمدنی حاصل کرتا ہے حالانکہ 1000 ڈالر کو انڈین برآمدات میں شمار کیا جاتا ہے۔\nاجے سریواستو کے مطابق انڈیا کو صرف زیادہ آئی فون کی ’اسیمبلنگ‘ سے زیادہ فائدہ نہیں پہنچے گا جب تک کہ ایپل اور اس کے سپلائرز مقامی سطح پر پرزے بنانا شروع نہیں کر دیتے اور زیادہ اہمیت کا حامل کام یہاں نہیں کرتے۔ \nان کی رائے میں اب اس کے بغیر تو انڈیا کے شیئرز بہت محدود ہی رہیں گے اور برآمدات کے اعداد و شمار صرف کاغذ پر ہی زیادہ نظر آئیں گے۔ ممکنہ طور پر اس سے بغیر کسی بڑی آمدنی کے ہی امریکہ کی طرف سے انڈیا کا زیادہ احتساب ہوتا نظر آئے گا۔\nجی ٹی آر آئی کے مطابق اس طرح کے کام کے لیے کوئی بڑی اہم نوعیت کی ملازمتوں کے مواقع بھی نہیں پیدا ہوتے۔ \nاجے سریواستو کے مطابق ’نوکیا‘ جیسی کمپنیوں کے بالکل برعکس جس نے سنہ 2007 میں انڈیا کے جنوبی شہر چنئی میں ایک فیکٹری قائم کی جہاں سپلائرز اکٹھے ہوئے۔ انھوں نے مزید کہا کہ ’آج کے سمارٹ فون بنانے والے زیادہ تر پرزے درآمد کرتے ہیں اور انڈیا میں سپلائی چین بنانے کے بجائے کم ٹیرف کا مطالبہ کرتے ہیں۔‘\nانھوں نے کہا کہ ’بعض صورتوں میں کی گئی سرمایہ کاری انڈیا کی پی ایل آئی سکیم کے تحت حاصل کردہ سبسڈی سے کم ہوسکتی ہے۔ \nآخر میں ایسے خدشات بھی ظاہر کیے جا رہے ہیں کہ چینی برآمد کنندگان انڈیا کو استعمال کرنے کی کوشش کر سکتے ہیں تاکہ وہ مصنوعات کو امریکہ بھیج سکیں۔\nایسا لگتا ہے کہ انڈیا اس طرح کے نقصانات سے متعلق زیادہ باخبر نہیں ہے۔ ملک کے سب سے بڑے معاشی مشیر نے گذشتہ برس کہا تھا کہ انڈیا کو چین سے زیادہ کاروبار اپنی طرف متوجہ کرنے کی ضرورت ہے اور برآمدات والی کمپنیاں قائم کر کے اپنی مینوفیکچرنگ انڈسٹری کو فروغ دینے کی ضرورت ہے۔ انڈیا کے معاشی امور کے مشیر کا یہ بیان اس حقیقت کو تسلیم کرنا ہے کہ انڈیا کی اپنی انڈسٹریل پالیسی نے وہ نتائج نہیں دیے جس کی توقع کی جا رہی تھی۔\nماہرین خبردار کرتے ہیں اس سے انڈیا کی مقامی دانش اور اپنی صنعتی بنیاد کو بڑھانے کی صلاحیت کو مزید کم کیا جا سکتا ہے۔\n یہ سب یہ ظاہر کرتا ہے کہ ایپل کی طرح کے جتنی بھی بڑے اعلانات اور شہ سرخیاں ہیں اس کے باوجود انڈیا ابھی اپنی مقامی فیکٹری کے خواب سے بہت دور ہے۔ \nاجے سریواستو نے ایک سوشل میڈیا پوسٹ کے ذریعے پالیسی سازوں پر زور دیا کہ اپنی پیداواری لاگت کو کم کریں، لاجسکٹس کو بہتر بنائیں اور ریگولیٹری نظام میں بے یقینی کا خاتمہ کریں۔ \nان کے مطابق ہمیں بالکل واضح ہونا چاہیے۔ امریکہ اور چین کے تعلقات کی بحالی خسارے سے بچنا ہے اور یہ کوئی مستقل حل نہیں ہے۔ انڈیا کو ایک طویل کھیل کے لیے تیار رہنا ہوگا وگرنہ اسے ایک طرف دھکیل دیا جائے گا۔",
        "published_date": "Mon, 19 May 2025 15:19:11 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c17rqj4x1yyo#1",
        "title": "’ڈاکوؤں کا شہنشاہ‘ مان سنگھ جس کا چار ریاستوں کی پولیس نے 15 سال تک پیچھا کیا",
        "link": "https://www.bbc.com/urdu/articles/c17rqj4x1yyo",
        "image_url": "https://ichef.bbci.co.uk/news/1024/branded_urdu/ed79/live/a6883280-347f-11f0-96c3-cf669419a2b0.jpg",
        "article": "مدھیہ پردیش کے شہر بھنڈ کی ایک مشہور کہانی ہے۔ ایک دفعہ وہاں شدید خشک سالی ہوئی اور ایک گاؤں رام پور میں پوری کھڑی فصل سوکھ گئی۔\nاچانک ایک دن آٹھ بیل گاڑیاں اس گاؤں میں آکر رک گئیں۔ ان پر گندم سے بھری بوریاں لدی ہوئی تھیں۔ ڈرائیور نے ایک سادہ سا پیغام دیا ’مان سنگھ کی طرف سے‘۔\nکینتھ اینڈرسن اپنی کتاب Tales of Man Singh, King of Indian Dacoits میں لکھتے ہیں، ’اس وقت حکومت ہند نے مان سنگھ کو مردہ یا زندہ پکڑنے پر 15 ہزار روپے کا انعام رکھا تھا۔ مان سنگھ پر تقریباً دو سو قتل اور ان گنت ڈکیتیوں کا الزام تھا، اس کے باوجود وہ پکڑے نہیں جا سکے کیونکہ کوئی ان کے خلاف آگے نہیں آیا۔‘\nپولیس نے ان بیل گاڑیوں کے مالک سے بہت اچھی طرح پوچھ گچھ کی۔ صرف اتنا پتہ چلا کہ ایک شخص نے ایک ہفتہ قبل ان سے رابطہ کیا تھا اور 40 میل دور ریلوے اسٹیشن پر جانے کو کہا تھا جہاں اناج کی کچھ بوریاں ایک گڈز ٹرین کے ڈبے میں رکھی گئی تھیں تاکہ اسے رام پور لے جایا جائے۔ اس کام کے لیے انھیں 20 روپے فی بیل گاڑی کے حساب سے 160 روپے دیے گئے۔\nکینتھ لکھتے ہیں، ’اس شخص نے ڈرائیور کے کان میں مان سنگھ کا نام لے کر سرگوشی کی تھی اور یہ بھی کہا تھا کہ اگر اس نے ایک ہفتے کے اندر کام مکمل نہیں کیا تو وہ اگلے ہفتے کے پہلے دن کا سورج نہیں دیکھ سکے گا، چنانچہ اس نے چھٹے دن ہی سامان رام پور پہنچا دیا۔‘\nٹائم میگزین نے اپنے 5 ستمبر 1955 کے شمارے میں ’انڈیا: ڈیڈ مین‘ کے عنوان سے ایک مضمون میں لکھا، ’دہلی کے جنوب میں واقع چار ریاستوں میں کوئی بھی شخص ڈاکو مان سنگھ  کی طرح قابل احترام اور عزت دار نہیں تھا۔ انھوں نے اپنے پوتے کی شادی کے لیے جو ضیافت دی تھی اس میں ہندوستان کے بہت سے نوابوں اور زمینداروں نے شرکت کی تھی۔‘\n1952 میں حکومت کی طرف سے بنائی گئی مورینا کرائم انکوائری کمیٹی نے بھی اپنی رپورٹ میں لکھا تھا کہ مان سنگھ میں کوئی ’ذاتی خامی‘ نہیں تھی۔ \nاس کے باوجود وسطی انڈیا کی پولیس فائلوں کو نظر انداز نہیں کیا جا سکتا جس میں درج تھا کہ مان سنگھ نے 27 سالوں میں سینکڑوں قتل اور ہزاروں ڈکیتیاں کیں۔\nٹائم میگزین نے اپنے مضمون میں لکھا کہ \"یہ ایک عجیب بات تھی کہ مان سنگھ کا احترام کرنے کے علاوہ عام لوگوں کے ذہنوں میں خوف بھی تھا۔ رابن ہڈ کی طرح مان سنگھ بھی ایک مہذب آدمی تھا لیکن ان کے ساتھ ہونے والی ناانصافیوں نے انھیں باغی بنا دیا۔‘\nمان سنگھ کے بارے میں کہا جاتا تھا کہ چار ریاستوں کے 1700 پولیس والوں نے 8000 مربع میل کے علاقے میں 15 سال تک ان کا پیچھا کیا۔ تقریباً 80 مقابلوں میں پولیس کو ناکامی کا سامنا کرنا پڑا۔\nانھیں پکڑنے کے لیے پولیس نے 1.5 کروڑ روپے خرچ کیے جو اس وقت بہت بڑی رقم تھی۔\nمورینا کرائم انویسٹی گیشن کمیٹی نے اپنی رپورٹ میں لکھا ہے، ’لوگ مان سنگھ کے بارے میں کہانیاں سناتے ہیں کہ کس طرح اس نے اپنا پیچھا کرنے والے مخبروں اور پولیس والوں کو مار ڈالا۔ اس نے صرف ان لوگوں کو اغوا کیا جن کے پاس بہت پیسہ تھا۔ انھوں نے سکول کی عمارت کے لیے پیسے اکٹھے کرنے کے لیے زمینداروں سے بھتہ لیا۔‘\nکینتھ اینڈرسن لکھتے ہیں،’مان سنگھ کے بارے میں کہا جاتا ہے کہ وہ شراب نہیں پیتا تھا اور سخت سبزی خور تھا۔ وہ بہت مذہبی شخص تھا اور فجر سے پہلے دریا میں نہاتا تھا۔ نہانے کے فوراً بعد وہ کالی کے مندر میں جا کر پوجا کرتا تھا۔ اس نے بہت سے مندر بنائے۔‘\nمان سنگھ نے کئی مندروں میں پیتل کی گھنٹیاں لگوائی تھیں جن پر اس کا نام تھا۔ مان سنگھ نے ہمیشہ بتیشورناتھ مندر میں منعقد ہونے والی مذہبی تقریبات میں شرکت کی۔ جب پولیس کو اس کا علم ہوا تو انھوں نے مندر کو چاروں طرف سے گھیر لیا لیکن اس کے باوجود مان سنگھ بھیس بدل کر وہاں پہنچ گیا۔\nمان سنگھ آگرہ کے قریب راٹھور کھیڑا گاؤں میں 1890 میں پیدا ہوئے۔ ان کے والد کا نام بہاری سنگھ تھا اور وہ گاؤں کے سربراہ تھے۔ وہ ایک اچھے گھرانے سے آیا تھا اور اپنے دو بیٹوں نواب سنگھ اور مان سنگھ کے ساتھ رہتا تھا۔\nان کے والد نے مان سنگھ کی شادی بہت چھوٹی عمر میں ایک خوبصورت لڑکی سے کروا دی۔ ان کے چار بیٹے تھے، جسونت سنگھ، صوبیدار سنگھ، تحصیلدار سنگھ اور دھومن سنگھ۔ اس کے علاوہ ان کی ایک بیٹی بھی تھی جس کا نام انھوں نے رانی رکھا۔\nجب مان سنگھ کی عمر صرف 24 سال تھی تب وہ اپنے گاؤں کے سربراہ اور آگرہ ڈسٹرکٹ بورڈ کے رکن منتخب ہوئے۔ اس کا لمبا اور چوڑا جسم، ملنسار شخصیت اور داڑھی جو اس نے جوانی سے ہی رکھی تھی، اس سب نے اسے مشہور کر دیا تھا۔\nمان سنگھ کے والد بہاری سنگھ کا تلفی رام نامی شخص سے زمین کے ایک ٹکڑے کو لے کر کچھ جھگڑا تھا۔ تب مان سنگھ کا بڑا بھائی نواب سنگھ اپنا خاندان چھوڑ کر جنگلوں میں رہنے لگا تھا۔\nپھر اچانک اس کے گاؤں میں ڈکیتی ہوئی۔ ڈاکوؤں نے گاؤں میں قرضہ دینے والے شخص کے گھر پر حملہ کر کے اسے زخمی کر دیا۔\nکینتھ اینڈرسن لکھتے ہیں، ’تلفی رام نے پولیس میں جھوٹی رپورٹ درج کروائی کہ مان سنگھ کا بڑا بھائی نواب سنگھ اس ڈکیتی میں ملوث تھا۔ اس کے والد نے اسے پناہ دی تھی۔ اس نے اس قرضہ دینے والے شخص کو اس لیے لوٹا کہ وہ تلفی رام کا دوست تھا۔ اس نے یہ بھی کہا کہ نواب سنگھ کے بھائی مان سنگھ کو اس ڈکیتی کا علم تھا اور اس نے بھی اس ڈکیتی میں مدد کی تھی۔‘\nبہاری سنگھ نے اس واقعہ کو اپنے خاندان کی توہین کے طور پر لیا۔ اس نے اور اس کے بیٹے مان سنگھ نے تلفی رام کو سبق سکھانے کا فیصلہ کیا۔ مان سنگھ اپنے چار بیٹوں کے ساتھ جنگلوں کی طرف گیا اور اپنے بھائی نواب سنگھ سے ملا۔\nایک رات مان سنگھ نے اپنے ساتھیوں کے ساتھ تلفی رام کے گھر پر حملہ کر دیا۔ مان سنگھ کے حملے میں تلفی رام بچ گئے لیکن اس کے بہت سے ساتھی مارے گئے۔\nپولیس نے اس معاملے میں مان سنگھ کو گرفتار کیا، لیکن اس کے بڑے بھائی نواب سنگھ، مان سنگھ کے بڑے بیٹے جسونت سنگھ اور بھتیجے درشن سنگھ فرار ہو گئے۔\nایک دن نواب سنگھ جسونت اور درشن کے ساتھ اپنے والد کے گھر ٹھہرے ہوئے تھے۔ تلفی رام نے اپنے کچھ دوستوں کے ساتھ ان کے گھر پر حملہ کیا۔\nکینتھ اینڈرسن لکھتے ہیں، ’اسی وقت تلفی رام نے بڑی چالاکی سے پولیس کی مدد لی۔ جب پولیس ہتھیاروں کے ساتھ جائے وقوعہ پر پہنچی تو تلفی رام اس جگہ سے غائب ہو گیا۔ نواب سنگھ اور اس کے دو ساتھیوں نے بے وقوفی سے پولیس پر گولی چلائی۔ پولیس نے انھیں گھیر کر اس کے بیٹے جسونت سنگھ کو مار ڈالا، نواب سنگھ اور بھتیجے درشن سنگھ کو گرفتار کر لیا اور نواب سنگھ کو عمر قید کی سزا سنائی گئی۔‘\nدوسری طرف مان سنگھ جو پہلے ہی 10 سال کی جیل کی سزا کاٹ رہا تھا، انتقام کی آگ سے جل رہا تھا۔ ان کے حسن سلوک کی وجہ سے حکومت نے انھیں 1938 میں جیل سے رہا کرنے کا فیصلہ کیا۔\n4 جولائی 1940 کی رات کو مان سنگھ نے اپنے تین بچ جانے والے بیٹوں اور وفادار روپا کے ساتھ اپنے دشمنوں تلفی رام اور کھیم سنگھ کے گھروں پر حملہ کیا۔ انھوں نے تلفی رام کے خاندان کے تمام افراد کو قتل کر دیا سوائے دو خواتین کے۔\nاس کے بعد مان سنگھ کی ڈاکو کی زندگی شروع ہوئی۔ 15 سال کے اندر وہ انڈیا کا سب سے بڑا ڈاکو مانا جانے لگا۔\nوسطی انڈیا کے علاقوں میں وہ ’ڈاکو شہنشاہ‘ کے نام سے جانا جانے لگا۔ اس کے گینگ کے ارکان میں اس کے تین زندہ بچ جانے والے بیٹے صوبیدار سنگھ، تحصیلدار سنگھ، دھومن سنگھ کے علاوہ چرنا، لکھن سنگھ، امرت لال اور اس کی دور کی رشتہ دار روپا شامل تھیں۔\nمقامی لوگ مان سنگھ کے بارے میں کہتے تھے کہ وہ غریبوں اور محروموں کو تنگ نہیں کرتے تھے۔ اس کا نشانہ زمیندار، امیر تاجر اور ساہوکار (سود پر قرض دینے والے) تھے۔\nجب انڈیا آزاد ہوا تو حکومت نے بہت سے مجرموں کو جیل سے رہا کیا۔ اسی سلسلے میں مان سنگھ کے بڑے بھائی نواب سنگھ کو بھی جیل سے رہا کر دیا گیا۔\nجیسے ہی وہ جیل سے رہا ہوا، نواب سنگھ اپنے پرانے گاؤں گیا، بندوق ادھار لی اور تلفی رام کے دو بچ جانے والے رشتہ داروں کو گولی مار دی۔ اس کے بعد اس کی ملاقات اپنے بھائی مان سنگھ سے پہاڑوں میں ہوئی۔\nجب چمبل کے علاقے میں مان سنگھ کا غلبہ بڑھ گیا تو حکومت نے مان سنگھ کو پکڑنے کے لیے فوج بلائی۔\nحالات یہاں تک پہنچ گئے کہ علاقے کے چھوٹے ڈاکوؤں نے مان سنگھ کو اپنا لیڈر کہنا شروع کر دیا اور اپنی آمدنی کا 10 سے 25 فیصد بطور تحفہ دینا شروع کر دیا۔\nاس سے نہ صرف مان سنگھ کی دولت میں اضافہ ہوا بلکہ علاقے میں اس کا غلبہ بھی بڑھ گیا۔\n1951 میں پولیس کے ایک جاسوس کو اطلاع ملی کہ مان سنگھ کے گینگ کا ایک اہم رکن چرنا ایک دن اپنی بیوی سے ملنے گاؤں آنے والا ہے۔ پولیس نے چرنا کو پکڑنے کے لیے جال بچھا دیا۔\nاس سب سے بے خبر چرنا اور اس کے کچھ دوست گاؤں میں داخل ہوئے۔ گھر میں داخل ہونے تک پولیس نے کچھ نہیں کیا۔ اس کے بعد 60 پولیس والوں نے اس گھر کو گھیرے میں لے لیا۔ ڈاکوؤں نے گھر کی بالائی منزل سے پولیس پر فائرنگ شروع کر دی۔\nڈاکوؤں اور پولیس کے درمیان اگلے 24 گھنٹے تک فائرنگ ہوتی رہی۔ اس دوران پولیس نے اپنی مدد کے لیے مزید 400 فوجیوں کو بلایا۔\nکینتھ اینڈرسن لکھتے ہیں، ’460 پولیس اہلکاروں نے اگلے تین دن تک 15 ڈاکوؤں کو گھیرے میں لیے رکھا۔ فوج کی ڈوگرہ رجمنٹ کو بھی ان کی مدد کے لیے بلایا گیا۔ ڈاکوؤں کے گھر پر پوائنٹ بلینک رینج سے دو توپوں کے گولے فائر کیے گئے جس سے پوری عمارت گر گئی، پولیس اہلکار چیختے ہوئے اس میں داخل ہوئے۔ عمارت کے اندر سے 15 ڈاکوؤں کی لاشیں ملیں مگر چرنا فرار ہونے میں کامیاب ہو گئے۔‘\nلیکن دو سال بعد پولیس کے ساتھ ہونے والے مقابلے میں چرنا کی قسمت نے ساتھ نہیں دیا۔ جب فائرنگ رکی تو چرنا اپنے نو ساتھیوں سمیت مردہ حالت میں ملے۔\nچرنا نہ صرف مان سنگھ کا سب سے بہادر اور قریبی ساتھی تھا بلکہ وہ اس کا بہترین منصوبہ ساز بھی تھا۔\nچرنا کی مہارت اس بات میں تھی کہ وہ جانتا تھا کہ کب اور کہاں حملہ کرنا ہے اور کب حملہ نہیں کرنا ہے۔\nاس دوران مان سنگھ کو ذاتی پریشانیوں کا بھی سامنا کرنا پڑا۔\nکینتھ اینڈرسن لکھتے ہیں، ’مان سنگھ نے اپنی بیٹی کی شادی اپنے ہی گینگ کے ایک رکن لکھن سنگھ سے کر دی تھی، لیکن اس کی بیٹی اپنے شوہر کے ساتھ وفادار نہ رہی اور اسے مان سنگھ کے گینگ کے ایک اور ڈاکو سے پیار ہو گیا۔ اس سے مان سنگھ کو اتنا دکھ پہنچا کہ اس نے اپنی بیٹی کے عاشق کو گولی مار دی، لیکن اس کے بعد مان سنگھ کے داماد نے گینگ چھوڑ دیا۔‘\n’اپنے آخری دنوں میں مان سنگھ کو آرام، سکون اور گھر کی ضرورت تھی۔ اس نے حکومت کو خط لکھا کہ وہ اپنی مرضی سے ڈاکو اور قاتل نہیں بنے۔ قسمت اور حالات نے اسے ایسا بننے پر مجبور کر دیا تھا۔‘\n’ایک سچے انڈین شہری ہونے کے ناطے وہ گوا جانا چاہتا ہے اور اسے غیر ملکی راج سے آزاد کرانا چاہتا ہے اور پرتگالیوں کو سمندر میں پھینکنا چاہتا ہے۔‘\nانڈین حکومت نے ان کے خط کا کوئی جواب نہیں دیا۔ اس نے مان سنگھ کو بہت مایوس کیا اور اس کی اور اس کے ساتھیوں کی حوصلہ شکنی کی۔\nایک ایک کر کے اس کے ساتھی یا تو گرفتار یا زخمی یا مارے جانے لگے۔ آخر کار اس کے ساتھ صرف 18 ڈاکو رہ گئے۔ اس میں اس کا بڑا بھائی نواب سنگھ، اس کا دوسرا بیٹا صوبیدار سنگھ اور روپا شامل تھے۔\nنومبر 1954 میں وسطی انڈیا کے وزیر داخلہ نرسمہا راؤ ڈکشٹ نے کہا کہ اگر مان سنگھ کو ایک سال کے اندر نہ پکڑا گیا تو وہ اپنے عہدے سے مستعفی ہو جائیں گے۔\nاس مہم میں مدد کے لیے اس نے گورکھا سپاہیوں کی ایک خصوصی کمپنی بنائی۔ پولیس کو دھوکہ دینے کے لیے مان سنگھ نے ایک گاؤں میں ایک شخص کی آخری رسومات کا اہتمام کیا جس کی شکل اس سے ملتی جلتی تھی۔\nاس کے بعد یہ افواہ پھیلی کہ مان سنگھ اچانک بیماری کے بعد وفات پا گئے ہیں اور ان کی آخری رسومات ادا کر دی گئی ہیں۔\nلیکن کچھ دنوں کے بعد مان سنگھ نے دوبارہ ڈکیتیاں شروع کر دیں۔ پولیس اور خصوصی طور پر بنائی گئی گورکھا کمپنی ان کے پیچھے تھی۔\nمن سنگھ بھاگ کر بھنڈ چلا گیا جہاں اس نے دریائے کنواری کو عبور کرنے کی کوشش کی لیکن اس وقت دریا میں سیلاب تھا اس لیے مان سنگھ دریا کو عبور نہیں کر سکا۔ وہ بھاگا اور بیجاپور گاؤں پہنچا۔\nاس کے پیچھے ایک گورکھا پلٹن بھی جمعدار بھنور سنگھ کی قیادت میں آگے بڑھ رہی تھی۔ دونوں کے درمیان تصادم شروع ہوا اور ہزاروں راؤنڈ گولیاں چلائی گئیں اور یوں اب تک کا سب سے بڑا ڈاکو گولیوں سے چھلنی ہو کر زمین پر گر گیا۔\nآخر کار اس کے بیٹے صوبیدار سنگھ نے اپنے والد کے جسم کو ڈھانپنے کی کوشش کی تاکہ اسے مزید گولیاں نہ لگیں۔ اس کوشش میں وہ بھی گولی لگنے سے ہلاک ہو گیا۔\nمان سنگھ کی ساتھی روپا اپنے بڑے بھائی نواب سنگھ کو بچانے میں کامیاب ہو گئی۔\nوزیر داخلہ ڈکشٹ کو اپنے عہدے سے استعفیٰ نہیں دینا پڑا۔ وزیر اعظم جواہر لال نہرو، وزیر داخلہ گووند ولبھ پنت اور کانگریس کے صدر یو این ڈھیبر کو ٹیلی گرام کے ذریعے فوری طور پر اس کی اطلاع دی گئی۔\nاتر پردیش کے وزیر اعلیٰ ڈاکٹر سمپورنانند نے اعلان کیا کہ ’کسی کی موت پر خوشی منانا اچھی بات نہیں ہے۔ مان سنگھ مر چکا ہے۔ مان سنگھ نے جن لوگوں پر تشدد کیا تھا وہ اب سکون کی سانس لے سکتے ہیں۔‘\nمان سنگھ اور اس کے بیٹے کی لاشوں کو چارپائیوں پر باندھ کر بھنڈ لایا گیا۔ چارپائیاں کھڑی رکھی گئیں تاکہ لوگ انھیں دیکھ سکیں۔\nتقریباً 40 ہزار لوگ ان کی میت کو دیکھنے آئے۔ کچھ لوگ تجسس کی وجہ سے وہاں پہنچ گئے۔ ان کی موت پر کچھ لوگوں نے خوشی کا اظہار کیا لیکن بہت سے لوگ اپنے آنسو پونچھتے بھی نظر آئے۔\nاس کے بعد مان سنگھ کی لاش کو آخری رسومات کے لیے گوالیار لے جایا گیا۔ مان سنگھ کی بیوہ اور بیٹے تحصیلدار سنگھ نے حکومت سے مان سنگھ کی لاش کو آخری رسومات کے لیے ان کے حوالے کرنے کی درخواست کی لیکن حکومت نے ان کی ایک نہ سنی۔\nبعد میں کے ایف رستم جی، جو بارڈر سیکورٹی فورس کے ڈائریکٹر جنرل تھے، نے اپنی کتاب The British, The Bandits and the Bordermen میں لکھا، ’یہ مان سنگھ کی شخصیت کا جادو تھا کہ گوجر ہونے کے باوجود اس نے اپنے گینگ میں ایک برہمن روپا اور ایک ٹھاکر لکھن کو ایک خاص جگہ دی، لیکن جیسے جیسے مان سنگھ کی عمر بڑھی، دس سال تک اس کے ساتھ رہنے والے اس کا ساتھ چھوڑ گئے۔۔ مان سنگھ تو وفات پا گیا لیکن ڈکیتی کا مسئلہ ختم نہیں ہوا۔",
        "published_date": "Mon, 19 May 2025 02:40:23 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cmm3v8nz4q5o#1",
        "title": "جو بائیڈن میں پروسٹیٹ کینسر کی تشخیص: مردوں کو سب سے زیادہ متاثر کرنے والا کینسر کیا ہے اور اس کا علاج کیسے ممکن؟",
        "link": "https://www.bbc.com/urdu/articles/cmm3v8nz4q5o",
        "image_url": "https://ichef.bbci.co.uk/news/1024/branded_urdu/348e/live/28cd75a0-345a-11f0-8519-3b5a01ebe413.jpg",
        "article": "سابق امریکی صدر جو بائیڈن میں پروسٹیٹ کینسر کی تشخیص ہوئی ہے جو ان کی ہڈیوں تک پھیل چکا ہے۔ \nان کے دفتر کی جانب سے اتوار کے روز جاری کردہ بیان کے مطابق گذشتہ ہفتے 82 سالہ جو بائیڈن نے پیشاب میں تکلیف کی شکایت پر ڈاکٹر سے رجوع کیا جس کے بعد جمعے کو ان میں کینسر کی تشخیص ہوئی۔\nکینسر کی یہ قسم خاصی تیز رفتاری سے پھیلنے والی اور شدید نوعیت کی ہے جسے گلیسن سکور میں 10 میں سے 9 قرار دیا گیا ہے۔ کینسر ریسرچ یوکے کے مطابق، یہ ’ہائی گریڈ‘ کینسر ہے، یعنی یہ خلیے تیزی سے جسم کے دیگر حصوں میں پھیل سکتے ہیں۔\nان کے اہل خانہ اس وقت ممکنہ علاج کے آپشنز پر غور کر رہے ہیں۔ ان کے دفتر کا کہنا ہے کہ کینسر کی یہ قسم ایسی ہے جس پر کچھ خاص دوائیں یا علاج (جو ہارمونز کو کنٹرول کرتے ہیں) اثر کر سکتے ہیں۔ اس لیے ڈاکٹروں کو امید ہے کہ اسے روکا یا قابو میں رکھا جا سکتا ہے۔\nیاد رہے تقریباً ایک سال قبل سابق صدر کو صحت اور عمر سے متعلق خدشات کے باعث 2024 کے امریکی صدارتی انتخاب کی دوڑ سے دستبردار ہونا پڑا تھا۔ امریکہ کی تاریخ میں صدارت کا عہدہ سنبھالنے والے سب سے عمر رسیدہ شخص ہیں۔\nکلیولینڈ کلینک کے مطابق پروسٹیٹ کینسر مردوں میں جلد کے کینسر کے بعد دوسرا سب سے عام کینسر ہے۔ امریکہ کے ادارہ برائے تدارک امراض (سی ڈی سی) کا کہنا ہے کہ ہر 100 میں سے 13 مردوں کو اپنی زندگی کے کسی نہ کسی مرحلے پر یہ بیماری لاحق ہو سکتی ہے۔\nسی ڈی سی کے مطابق پروسٹیٹ کینسر کا سب سے بڑا خطرہ عمر بڑھنے کے ساتھ ہوتا ہے۔\nامریکن کینسر سوسائٹی کے چیف سائنٹیفک آفیسر اور پروسٹیٹ کینسر کے ماہر ڈاکٹر ولیم ڈاہٹ نے بی بی سی کو بتایا کہ سابق صدر جو بائیڈن کی تشخیص سے متعلق جو تفصیلات سامنے آئی ہیں، ان سے اندازہ ہوتا ہے کہ ان میں کینسر کی قسم زیادہ خطرناک اور تیزی سے پھیلنے والی ہے۔\nڈاکٹر ڈاہٹ کے مطابق، ’عام طور پر اگر کینسر ہڈیوں تک پھیل جائے تو اسے لاعلاج تصور کیا جاتا ہے۔‘\nتاہم انھوں نے یہ بھی واضح کیا کہ اکثر مریض ابتدائی علاج کے بعد بہتر ردِعمل دیتے ہیں اور ’ایسے لوگ کئی سال تک اس تشخیص کے ساتھ زندگی گزار سکتے ہیں۔‘\nڈاکٹر ڈاہٹ کا کہنا تھا کہ سابق صدر جیسے مریضوں کو عام طور پر ہارمون تھراپی دی جاتی ہے تاکہ بیماری کی علامات کو کم کیا جا سکے اور کینسر کے خلیوں کی افزائش کو سست کیا جا سکے۔\nگذشتہ برس بی بی سی پر چپھنے والے ایک مضمون میں طبی جریدرے لانسیٹ کی ایک حالیہ رپورٹ کے حوالے سے بتایا گیا کہ دنیا بھر میں پروسٹیٹ کینسر کے کیسز میں اضافہ ہوا ہے۔ اس رپورٹ میں کہا گیا ہے کہ سال 2020 میں پروسٹیٹ کینسر کے 14 لاکھ نئے کیسز سامنے آئے۔ خدشہ ہے کہ سنہ 2040 میں یہ تعداد بڑھ کر 29 لاکھ ہو جائے گی۔ \nاس میں یہ بھی کہا گیا ہے کہ یہ 112 ممالک میں مردوں میں سب سے زیادہ عام کینسر ہے اور کینسر کے تمام کیسز میں سے 15 فیصد پروسٹیٹ کینسر ہیں۔\nایک اندازے کے مطابق 2020 میں دنیا بھر میں پروسٹیٹ کینسر سے تین لاکھ 75 ہزار مرد ہلاک ہوئے اور خدشہ ہے کہ 2040 تک ان اموات میں 85 فیصد اضافہ ہو جائے گا۔\nیہ مردوں میں کینسر سے ہونے والی اموات کی پانچویں بڑی وجہ ہے۔\nرپورٹ کے مطابق ہر سال ایک لاکھ کی آبادی میں اس کے چار سے آٹھ کیسز رپورٹ ہوتے ہیں۔ گذشتہ 25 برسوں میں قومی سطح پر کیسز میں 30 فیصد اضافہ ہوا ہے جبکہ شہری آبادی میں پروسٹیٹ کینسر میں 75 سے 85 فیصد اضافہ ہوا ہے۔\nدلی کے رہنے والے راجیش کمار کو اکتوبر 2022 میں پروسٹیٹ کینسر کی تشخیص ہوئی تھی۔ ان کی اہلیہ ریتو مروہ نے فون پر بی بی سی کو بتایا کہ ’میرے شوہر کو پیشاب کی کمی کا مسئلہ درپیش تھا۔ \n’ہم ہر سال طبی معائنہ کرواتے ہیں۔ اس مسئلہ کے بعد ہمارے خاندانی ڈاکٹر نے ہمیں الٹرا ساؤنڈ کرانے کے لیے کہا۔ جانچ سے پتا چلا کہ راجیش کمار کا پروسٹیٹ بڑھا ہوا ہے اور ڈاکٹر نے انھیں پروسٹیٹ مخصوص اینٹیجن یا پی ایس اے ٹیسٹ کرنے کے لیے کہا۔ \n’اس کے بعد ایم آر آئی اور بائیوپسی کی گئی اور پتا چلا کہ راجیش کمار کو سٹیج ٹو ٹیسٹیکولر کینسر ہے۔‘\nپروسٹیٹ مردوں کے تولیدی نظام کا حصہ ہے اور پیشاب کے مثانے کے نیچے واقع ہے۔\nیہ اخروٹ جتنا ہوتا ہے لیکن عمر کے ساتھ بڑا ہوتا جاتا ہے۔ ڈاکٹروں کا کہنا ہے کہ 45 سے 50 سال کی عمر کے بعد مردوں میں پروسٹیٹ سے متعلق مسائل پیدا ہوجاتے ہیں لیکن اس کا مطلب یہ نہیں کہ یہ کینسر ہے۔\nہر کسی کو اس مسئلے کا سامنا بھی نہیں کرنا پڑتا ہے۔ جب یہ بڑھنا شروع ہو جاتے ہیں تو ڈاکٹر پی ایس اے ٹیسٹ کرانے کا کہتے ہیں۔\nمعائنے کے بعد ہی کینسر کا شبہ ہونے پر مزید ٹیسٹ کیے جاتے ہیں اور نتائج کے مطابق علاج شروع کیا جاتا ہے۔\nآل انڈیا انسٹی ٹیوٹ آف میڈیکل سائنسز دلی کے شعبہ سرجیکل اونکولوجی ڈاکٹر ایس وی ایس دیو کا کہنا ہے کہ یہ بیماری عمر بڑھنے کے بعد ظاہر ہوتی ہے اور یہ کینسر جسم میں آہستہ آہستہ بڑھتا ہے۔\nاس کے علاوہ تھائی رائیڈ کینسر اور چھاتی کے سرطان کی کچھ اقسام ہیں جو جسم میں آہستہ آہستہ بڑھتی ہیں۔\nان کا کہنا ہے کہ پہلے یہ معاملے انڈیا میں کم عام تھے کیونکہ اوسط عمر 60 سال سے کم تھی لیکن اب اس میں اضافہ ہوا ہے۔\nڈاکٹر وکرم بروا کوشک آرٹیمس ہسپتال میں یورولوجی ڈپارٹمنٹ کے سربراہ ہیں۔ وہ کہتے ہیں کہ 'جیسے جیسے آبادی کی اوسط عمر میں اضافہ ہوا ہے، پروسٹیٹ کینسر کے کیسز بھی سامنے آنا شروع ہو گئے ہیں۔ لیکن کیسز کی اصل  تعداد اس سے کہیں زیادہ ہو سکتی ہے۔‘\nڈاکٹر ایس وی ایس دیو کا کہنا ہے کہ انڈیا میں کینسر رجسٹری کے مطابق گذشتہ ایک دہائی میں ٹیسٹیکولر کینسر کے کیسز میں اضافہ ہوا ہے لیکن یہ مغربی ممالک کے مقابلے میں دو سے تین گنا کم ہے۔\nان کا کہنا ہے کہ کینسر کا یہ ڈیٹا کینسر رجسٹریوں سے آتا ہے نہ کہ ہر ہسپتال سے۔ ایسے میں پروسٹیٹ کینسر کے موجودہ کیسز بہت زیادہ ہوسکتے ہیں۔\nان کا کہنا ہے کہ ٹیسٹیکولر کینسر کے کیسز کم ہیں کیونکہ سکریننگ کا کوئی پروگرام نہیں ہے اور اسی وجہ سے اس کا پتا نہیں چلتا۔ لیکن مغربی ممالک میں سکریننگ زیادہ ہے۔ \nتاہم اس وجہ سے ہونے والی اموات کی تعداد کا اندازہ لگانا مشکل ہے کیونکہ اموات کو کم رپورٹ کیا جاتا ہے۔\nڈاکٹر پردیپ بنسل کا کہنا ہے کہ جیسے جیسے مردوں کی عمر بڑھتی ہ،ے پروسٹیٹ کینسر کے معاملے بڑھتے جاتے ہیں۔ تاہم اس کی وجہ جینیاتی بھی ہوسکتی ہے۔\nاس کے علاوہ سبزی خوروں کے مقابلے میں گوشت خوروں میں اس کینسر کا خطرہ زیادہ ہوسکتا ہے۔\nفورٹیس ہاسپٹل کے یورولوجی، روبوٹکس اینڈ رینل ٹرانسپلانٹ ڈپارٹمنٹ کے ڈائرکٹر ڈاکٹر پردیپ بنسل نے زور دیا کہ اس کا مطلب یہ نہیں ہے کہ سبزی خوروں کو یہ نہیں ہو سکتا کیونکہ تمباکو نوشی کرنے والے کو دل کی بیماری کا خطرہ زیادہ ہوتا ہے۔ جبکہ تمباکو نوشی نہ کرنے والے کو بھی دل کی بیماری ہوسکتی ہے۔\nڈاکٹر ایس وی ایس کا کہنا ہے کہ یہ کینسر مغربی ممالک میں زیادہ عام ہے کیونکہ اس کا تعلق طرز زندگی سے ہے جس میں کھانے پینے کی عادات جیسے جنک فوڈ، تمباکو نوشی، شراب نوشی وغیرہ شامل ہیں جو کینسر کا باعث بنتی ہیں۔\nلانسیٹ کی رپورٹ میں کہا گیا ہے کہ پروسٹیٹ کینسر کی تشخیص کم ہوتی ہے اور دنیا بھر میں یہ مشاہدہ کیا گیا ہے کہ کم اور درمیانی آمدنی والے ممالک میں دیر سے تشخیص بھی ایک عنصر ہے۔\nبیماری کی علامات\nاگر کینسر کی خاندانی تاریخ ہے تو، ڈاکٹر ٹیسٹ کرانے کا مشورہ دیتے ہیں۔\nڈاکٹروں کا کہنا ہے کہ پروسٹیٹ کینسر کی کوئی مخصوص علامات نہیں ہیں۔\nڈاکٹروں کے مطابق پی ایس اے کی سطح بھی شخص کی عمر اور سائز پر منحصر ہے۔\nامریکی حکومت کی آفیشل ویب سائٹ نیشنل کینسر انسٹی ٹیوٹ کے مطابق پی ایس اے کی کوئی نارمل یا مخصوص سطح نہیں ہے۔ پہلے 4.0 این جی / ایم ایل یا اس سے کم کو نارمل سمجھا جاتا تھا۔ لیکن یہ دیکھا گیا کہ جن لوگوں کی سطح اس سے کم تھی ان میں پروسٹیٹ کینسر تھا اور جن کی سطح 10 این جی / ایم ایل سے زیادہ تھی ان میں نہیں دیکھا گیا۔\nڈاکٹروں کے مطابق ابتدائی طور پر اس کی علامات ظاہر نہیں ہوتی ہیں لیکن اگر مندرجہ ذیل مسائل پیدا ہوں تو پی ایس اے ٹیسٹ کیا جاتا ہے\nاگر کینسر کی تشخیص ہو جائے اور پھیل جائے تو کینسر ہڈیوں میں منتقل ہو جاتا ہے۔ جس کی علامات میں :\nاس بارے میں ڈاکٹر پردیپ بنسل کہتے ہیں کہ ’کینسر کی تشخیص 60-75 سال کی عمر کے مریضوں ہوسکتی ہے اور اگر یہ گلینڈز تک محدود ہے تو ہم روبوٹک سرجری کرتے ہیں۔ یہ زندگی کو 10-15 سال تک بڑھاتا ہے۔ تاہم اگر یہ ہڈیوں تک پھیل جائے تو یہ مشکل ہے اور علاج مختلف ہے۔‘\nکیا اس کی ادوایات دستیاب ہیں؟\nڈاکٹروں کا کہنا ہے کہ بلڈ ٹیسٹ کے ذریعے پروسٹیٹ کینسر کا پتا لگایا جا سکتا ہے اور یہ سہولت زیادہ تر لیبارٹریوں میں دستیاب ہے۔\nپروسٹیٹ بڑھنے کی صورت میں امیجنگ، الٹرا ساؤنڈ اور ایم آر آئی بھی کی جاتی ہے۔\nڈاکٹر ایس وی ایس بتاتے ہیں کہ ’ابتدائی مرحلے میں مریض روبوٹک سرجری سے گزرتا ہے اور اس کا متاثرہ حصہ نکال دیا جاتا ہے لیکن اگر سٹیج ایڈوانس ہو تو ہارمون تھراپی دی جاتی ہے اور پھر مریض کی حالت کا مشاہدہ کرنے کے بعد علاج کیا جاتا ہے۔‘\nان کا کہنا ہے کہ ’پروسٹیٹ کینسر کا مریض پانچ سے 15 سال تک زندہ رہ سکتا ہے کیونکہ یہ ایک ایسا کینسر ہے جس کا علاج کیا جا سکتا ہے۔‘\nڈاکٹروں کا کہنا ہے کہ کینسر ایک ایسی بیماری ہے جو جینیاتی بھی ہوسکتی ہے یعنی اگر آپ کے خاندان میں کسی کو کینسر ہے تو آپ کو بھی یہ کینسر ہونے کا امکان ہے۔\nایسے میں ڈاکٹر مشورہ دیتے ہیں کہ اگر کسی خاندان میں پروسٹیٹ کینسر یا کوئی اور کینسر ہے تو احتیاطاً ٹیسٹ کرانا چاہیے۔\nاگر خاندان میں کسی کو پروسٹیٹ کینسر ہے تو خاندان کے مردوں کو 45 سال کی عمر کے بعد ہر دو سال بعد پی ایس اے ٹیسٹ کروانا چاہیے۔ خواتین کو چھاتی کے سرطان کی جانچ کرنی چاہیے۔\nدوسرے ممالک میں حالات کیا ہیں؟\nلانسیٹ کی رپورٹ کے مطابق سال 2020 کے بعد مشرقی ایشیا، جنوبی امریکہ، مشرقی یورپ اور شمالی امریکہ جیسے ممالک میں پروسٹیٹ کینسر کے کیسز اور اموات ہوں گی۔\nڈاکٹر ایس وی ایس دیو کا کہنا ہے کہ امریکہ اور یورپ میں امیر لوگوں نے اپنی صحت پر توجہ دینا شروع کر دی ہے اور اس کے مثبت اثرات دیکھنے میں ایک دہائی لگ جائے گی۔\nاگر ہم اسی اور نوے کی دہائی پر نظر ڈالیں تو لوگ سستے جنک فوڈ کھاتے تھے جس کا اثر اب دیکھا جا سکتا ہے۔\nامریکہ میں  سکریننگ زیادہ ہے اس لیے زیادہ کیسز رپورٹ ہوئے ہیں اور دیکھا گیا ہے کہ ترقی یافتہ ممالک میں بھی ایسا ہی ہوتا ہے۔\nتاہم ان تمام ڈاکٹروں کا کہنا ہے کہ اس کینسر کا علاج ممکن ہے اور اس کی سست رفتار کی وجہ سے مریضوں کی جلد اموات کا خطرہ کم ہوتا ہے۔",
        "published_date": "Mon, 19 May 2025 02:46:04 UTC",
        "source": "BBC Urdu"
    },
    {
        "guid": "https://urdu.arynews.tv/karachi-korangi-police-encounter/",
        "title": "کراچی میں 25 لاکھ کی ڈکیتی اور سیکیورٹی گارڈ کے قتل کا مرکزی ملزم مارا گیا",
        "link": "https://urdu.arynews.tv/karachi-korangi-police-encounter/",
        "image_url": "https://urdu.arynews.tv/wp-content/uploads/2025/02/crime-scene.jpg",
        "article": "کراچی: شہر قائد کے علاقے کورنگی ضیا کالونی میں پولیس اور ڈاکوؤں میں فائرنگ کے تبادلے میں 25 لاکھ روپے کی ڈکیتی اور سیکیورٹی گارڈ کے قتل کا مرکزی ملزم مارا گیا۔\nتفصیلات کے مطابق کراچی کورنگی ضیا کالونی میں پولیس مقابلہ ہوا ہے، جس میں فائرنگ کے تبادلے میں پچیس لاکھ روپے کی ڈکیتی اور سیکیورٹی گارڈ کے قتل کا مرکزی ملزم مارا گیا، 2 کو گرفتار کر لیا گیا۔\nپولیس کے مطابق ملزم کورنگی میں پچیس لاکھ کی ڈکیتی اور سیکیورٹی گارڈ کے قتل میں ملوث تھا، ہلاک ڈاکو کی شناخت ممتاز کے نام سے ہوئی ہے، دیگر گرفتار ملزمان میں ساجد اور شبیر شامل ہیں۔\nملزم ممتاز نے ساتھیوں کے ہمراہ 17 مارچ کی صبح واردات کی تھی، ملزمان نے کار سوار سے پچیس لاکھ روپے چھینے اور سیکیورٹی گارڈ کو قتل کیا، جاں بحق سیکیورٹی گارڈ کی شناخت امیر احمد کے نام سے ہوئی تھی۔\nادھر کراچی کے علاقے فیروز آباد میں ایس آئی یو کی کارروائی میں کشمیری گینگ کے 2 کارندے گرفتار ہو گئے ہیں، راشد کشمیری اور زاہد محمود اسٹریٹ کرائم سمیت دیگر جرائم میں ملوث ہیں، پولیس کا کہنا ہے کہ ملزم راشد کشمیری پر مختلف تھانوں میں 35 سے زائد مقدمات درج ہیں، جب کہ ملزم زاہد محمود پر 4 سے زائد مقدمات درج ہیں، راشد کشمیری 2016 میں ٹیپو سلطان چوکی پر دستی بم حملے میں بھی ملوث ہے۔\nدریں اثنا، کراچی کے علاقے سرجانی ٹاؤن سیکٹر 10 میں بھی ایک مبینہ پولیس مقابلہ ہوا ہے، جس میں فائرنگ کے تبادلے میں زخمی سمیت 2 ملزمان گرفتار کیے گئے ہیں، پولیس کا کہنا ہے کہ ملزمان سے اسلحہ، چھینے گئے 3 موبائل فون اور نقدی برآمد ہوئی ہے، ملزمان کی شناخت فاتم علی اور کبیر کے نام سے ہوئی ہے۔",
        "published_date": "Tue, 20 May 2025 03:39:27 UTC",
        "source": "ARY Urdu"
    },
    {
        "guid": "https://urdu.arynews.tv/sindh-govt-fund-kpk-balochistan/",
        "title": "وزیر اعلیٰ مراد علی شاہ کی حکومت بلوچستان اور خیبرپختونخوا پر مہربان؟",
        "link": "https://urdu.arynews.tv/sindh-govt-fund-kpk-balochistan/",
        "image_url": "https://urdu.arynews.tv/wp-content/uploads/2025/05/murad-ali-shah-sindh.jpg",
        "article": "کراچی: وزیر اعلیٰ مراد علی شاہ کی حکومت بلوچستان اور خیبرپختونخوا پر مہربان ہو گئی، سندھ حکومت بلوچستان اور کے پی میں مکانوں کی تعمیر کے لیے 3 ارب روپے دے گی۔\nتفصیلات کے مطابق وزیر اعلیٰ ہاؤس سندھ میں آج صوبائی کابینہ کا خصوصی اجلاس منعقد ہوگا، جس میں دو صوبوں بلوچستان اور کے پی کے لیے فنڈز کی منظوری دی جائے گی۔\nسندھ کابینہ کو بلوچستان میں گھروں کی تعمیر کے لیے 2 ارب کی منظوری کی تجویز ہے، جب کہ گورنر کے پی فیصل کریم کنڈی کے ضلع ڈی آئی خان کے لیے 1 ارب کی منظوری کی تجویز ہے۔\nخیال رہے کہ بلوچستان میں پیپلز پارٹی کی حکومت ہے اور گورنر کے پی کا تعلق پیپلز پارٹی سے ہے، ذرائع کا کہنا ہے کہ سندھ کابینہ میں صوبائی وزرا کو رقم کی منظوری کی مخالفت نہ کرنے کی ہدایت کر دی گئی ہے۔\nتاہم سندھ کے عوام کا سوال تو ہے کہ سندھ کے ترقیاتی فنڈز دوسرے صوبوں میں کیوں خرچ کیے جا رہے ہیں؟\nادھر سندھ کے شہر مٹیاری میں محکمہ ورکس اینڈ سروسز اور ایجوکیشن ورکس میں 71 کروڑ سے زائد کی کرپشن پر اینٹی کرپشن نے دونوں محکموں کے افسران اور گورنمنٹ کنٹریکٹر کو نوٹس جاری کر دیے ہیں۔\nاینٹی کرپشن کا کہنا ہے کہ محکمہ ورکس اینڈ سروسز کی جانب سے ترقیاتی منصوبوں میں کرپشن کی گئی ہے، اینٹی کرپشن نے محکمہ ورکس اینڈ سروسز کے 3 انجینئرز سمیت 3 ٹھیکیداروں کو کراچی طلب کر لیا ہے، جب کہ محکمہ ایجوکیشن ورکس کے افسران عبدالستار تنیو، معشوق شاہ، فرید شیخ اور نثار شیخ کو کراچی طلب کیا گیا ہے۔",
        "published_date": "Tue, 20 May 2025 03:39:28 UTC",
        "source": "ARY Urdu"
    },
    {
        "guid": "https://urdu.arynews.tv/wound-treatment-wild-animals-amazing-observation/",
        "title": "جانور اپنے زخموں کا علاج کیسے کرتے ہیں؟ حیرت انگیز مشاہدہ",
        "link": "https://urdu.arynews.tv/wound-treatment-wild-animals-amazing-observation/",
        "image_url": "https://urdu.arynews.tv/wp-content/uploads/2025/05/Treatment.jpg",
        "article": "جنگلوں میں پائی جانے والے بہت سے جانور کو کسی درندے کے حملے یا دیگر وجوہات کی بنا پر زخمی ہوجاتے ہیں قدرت نے ان کیلیے بھی علاج کا انتظام کر رکھا ہے لیکن یہ جانور اپنے زخموں کا علاج کیسے کرتے ہیں۔\nاس حوالے سے ایک رپورٹ کے مطابق جب کوئی جنگلی جانور زخمی ہوجاتا ہے تو وہ وہ اپنا ٹھکانہ تبدیل کرکے کسی پرسآکون جگہ پر چلا جاتا ہے اور دوا کے طور پر مختلف اقسام کی جڑی بوٹیاں کھاتا ہے۔\nحالیہ سائنسی مشاہدات سے یہ بات سامنے آئی ہے کہ بعض بندر زخمی ہونے پر مخصوص پودوں کا استعمال کرتے ہیں جن میں ایسے طبی فوائد ہوتے ہیں جو ان کے زخموں کے علاج میں مددگار ثابت ہوتے ہیں۔\nحالیہ سائنسی مشاہدات سے معلوم ہوا ہے کہ بعض بندر زخمی ہونے پر مخصوص پودوں کا استعمال کرتے ہیں جن میں ایسے طبی فوائد ہوتے ہیں جو ان کے زخموں کے علاج میں مددگار ثابت ہوتے ہیں۔\nانڈونیشیا کے گنونگ لیوسر نیشنل پارک میں ایک نر اورنگوٹان کو چہرے پر زخم آیا، تقریباً تین دن بعد اسے ایک طبی پودے فائبوریا ٹنکٹوریا کے پتے چباتے ہوئے دیکھا گیا۔\nاس بندر نے چبائے ہوئے پودے کا رس اپنے زخم پر لگایا اور پھر چبائے ہوئے پتے زخم پر رکھ دیے۔ یہ عمل اس نے تقریباً سات منٹ تک جاری رکھا، چار دن کے اندر اس کا زخم ٹھیک ہوگیا اور صرف ایک ہلکا سا نشان باقی رہا۔\nاس کے علاوہ پہاڑی چوہے زخمی ہوجائیں تو اپنے زخموں کو جراثیم اور دھول سے بچانے کے لیے ان پر درخت کا گوندھ لگا لیتے ہیں، اسی طرح ریچھ بھی اپنے زخموں کو صاف کرنے کے بعد انہیں گوند یا صاف مٹی سے چھپا لیتا ہے اور پانی سے بھی بچائے رکھتا ہے۔\nمشاہدے میں یہ بات بھی سامنے آئی کہ ہُدہُد اپنی ٹوٹی ہوئی ہڈی پر گیلی مٹی یا درختوں کی باریک جڑوں کا پلستر سا باندھ لیتا ہے اور چند جڑی بوٹیاں کھاتا ہے جس کے کچھ دن بعد ہی وہ بالکل ٹھیک ہوجاتا ہے۔\nیہاں یہ بات بھی قابل ذکر ہے کہ حیوانوں کی ان حفاظتی تدابیر کا مشاہدہ کرتے ہوئے یہ حقیقت سامنے آئی ہے کہ وہ ان پودوں اور جڑی بوٹیوں کا علم رکھتے ہیں جو مختلف بیماریوں میں فائدہ دیتی ہیں۔\nیہ نکتہ اس بات کا ثبوت فراہم کرتا ہے کہ پرانے زمانے میں انسان نے علم طب کی ابتدائی باتیں جانوروں ہی سے سیکھی ہوں گی۔",
        "published_date": "Tue, 20 May 2025 03:39:28 UTC",
        "source": "ARY Urdu"
    },
    {
        "guid": "https://urdu.arynews.tv/acne-just-1-potato-nutritious-health/",
        "title": "صرف ایک آلو : کیل مہاسوں سے پریشان نوجوانوں کیلیے خوشخبری",
        "link": "https://urdu.arynews.tv/acne-just-1-potato-nutritious-health/",
        "image_url": "https://urdu.arynews.tv/wp-content/uploads/2025/05/Patato.jpg",
        "article": "اکثر نو عمر نوجوان چہرے پر نکلنے والے کیل مہاسوں سے پریشان رہتے ہیں، لیکن اب انہیں صرف ایک آلو کے استعمال کرنے سے اس مسئلے سے باآسانی چھٹکارا مل سکتا ہے۔\nماہرین صحت کے مطابق آلو میں ایک ایسا مادہ ہوتا ہے، جو چہرے پر نکلنے والے دانوں کے خلاف مؤثر ثابت ہوتا ہے۔\nہمارے گھروں میں سب سے زیادہ بنائے جانے والے پکوانوں میں آلو انتہائی اہمیت کا حامل ہے اس کی بڑی وہ یہ ہے کہ یہ سبزی بچوں میں بہت زیادہ مقبول ہے۔\nآلو غذائیت سے بھرپور سبزی ہے جو مختلف طریقوں سے پکائی جا سکتی ہے۔ آلو کھانے کے فائدے اور نقصانات دونوں ہوسکتے ہیں، مگر اگر مناسب مقدار میں اور صحت مند طریقے سے پکایا جائے تو یہ کئی حیرت انگیز فوائد فراہم کرتا ہے۔\nزیر نظر مضمون میں آلو کی افادیت اور خصوصاً کیل مہاسوں سے بچاؤ کیلیے اس کے استعمال پر روشی ڈالی گئی ہے۔\nآلو میں موجود اسٹارچ اور وٹامن سی جلد کو صاف کرتا ہے، جس سے ایکنی کم ہو سکتی ہے، اور صرف ایک آلو کا رس چہرے پر لگانے سے کیل مہاسے جلدی خشک ہوجاتے ہیں۔\nآلو کا رس معدے کی جلن، گیس اور السر میں مفید مانا جاتا ہے، یہ قدرتی اینٹی ایسڈ کا کام کرتا ہے اور معدے کے السر کے لیے آرام دہ ہو سکتا ہے۔\nاس کے علاوہ اس کے دیگر فوائد میں آنکھوں کی صحت بھی شامل ہے، کچے آلو کے قتلے آنکھوں پر رکھنے سے سوجن اور حلقوں میں کمی آ سکتی ہے کیونکہ آلو میں قدرتی بلیچنگ ایجنٹس ہوتے ہیں۔\nیاد رہے کہ ایک رپورٹ میں طبی ماہرین کا کہنا ہے کہ یہ کیل مہاسے دراصل بالوں کی جڑوں میں مٹی اور مردہ خلیے اکھٹے ہونے کی وجہ سے بنتے ہیں لیکن پریشان ہونے کی ضرورت نہیں ہے، ان کیل مہاسوں سے نجات پانے کے دیگر آسان گھریلو نسخے بھی موجود ہیں۔\nاگرچہ کیل مہاسوں سے نجات کے لیے کئی قسم کی ادویات، کریمیں اور لوشن مل جاتے ہیں، لیکن بہترین طریقہ علاج قدرتی اجزا پر مشتمل گھریلو نسخہ جات ہی ہیں۔\n۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔\nنوٹ : مندرجہ بالا تحریر معالج کی عمومی رائے پر مبنی ہے، کسی بھی نسخے یا دوا کو ایک مستند معالج کے مشورے کا متبادل نہ سمجھا جائے۔",
        "published_date": "Tue, 20 May 2025 03:39:29 UTC",
        "source": "ARY Urdu"
    },
    {
        "guid": "https://urdu.arynews.tv/corruption-in-matiari-highways-and-education-works/",
        "title": "سندھ کے چھوٹے سے شہر میں 71 کروڑوں روپے کی کرپشن، افسران کی شامت آگئی",
        "link": "https://urdu.arynews.tv/corruption-in-matiari-highways-and-education-works/",
        "image_url": "https://urdu.arynews.tv/wp-content/uploads/2025/05/mitiari.jpg",
        "article": "سندھ کے ایک چھوٹے سے شہر مٹیاری میں دو بڑے محکموں کے افسران پر کروڑوں روپے کی کرپشن کرنے کا الزام سامنے آیا ہے۔\nاے آر وائی نیوز مٹیاری کے نمائندے امتیاز علی چنہ کی رپورٹ کے مطابق مٹیاری میں محکمہ ہائی ویز روڈز اور محکمہ ایجوکیشن ورکس میں 71کروڑ روپے کی خطیر رقم خورد برد کرنے کا انکشاف ہوا ہے۔\nمذکورہ خبر سامنے آنے کے بعد محکمہ اینٹی کرپشن حرکت میں آگیا اور فوری کارروائی کرتے ہوئے دونوں محکموں کے متعلقہ افسران اور گورنمنٹ کنٹریکٹر کو نوٹس جاری کر دیے۔\n\nاس حوالے سے اینٹی کرپشن حکام کا کہنا ہے کہ محکمہ ہائی ویز روڈز کی جانب سے ترقیاتی منصوبوں میں بڑے پیمانے پر کرپشن کی گئی ہے۔\nاینٹی کرپشن نے محکمہ ہائی ویز روڈز کے تین انجینئرز سمیت تین ٹھیکیداروں کو کراچی طلب کرلیا ہے، محکمہ ایجوکیشن ورکس کے جن افسران کو پوچھ گچھ کیلیے طلب کیا گیا ہے ان میں عبدالستار تنیو، معشوق شاہ، فرید شیخ اور نثار شیخ شامل ہیں۔\nواضح رہے کہ وزیر اعلیٰ سندھ مراد علی شاہ کی جانب سے بنائی گئی انکوائری کمیٹی کی رپورٹ میں سول اسپتال میں دواؤں کی مد میں 35 کروڑ روپے سے زائد کی کرپشن کا انکشاف سامنے آگیا۔\nانکوائری رپورٹ کے مطابق آئی ٹی ڈپارٹمنٹ، ریکارڈ، کنزیومر اور میڈیکل اسٹور کا ریکارڈ غائب پایا گیا، اونکالوجی ڈپارٹمنٹ کی سربراہ اور اسٹاف نرس نے اپنے دستخط جعلی قرار دیے۔\nرپورٹ میں بتایا گیا ہے کہ اے ایم ایس ڈاکٹر نصر اللہ نے بتایا کہ عام روٹین میں شیٹ پر دستخط کیے تھے، سول اسپتال کے اسٹور انچارج نیاز علی خاصخیلی نے بیان ریکارڈ نہیں کروایا۔",
        "published_date": "Tue, 20 May 2025 03:39:29 UTC",
        "source": "ARY Urdu"
    },
    {
        "guid": "https://urdu.arynews.tv/driverless-electric-mining-trucks-china-5ga-tec/",
        "title": "ویڈیو : چین میں بغیر ڈرائیور کام کرنے والے ٹرک تیار",
        "link": "https://urdu.arynews.tv/driverless-electric-mining-trucks-china-5ga-tec/",
        "image_url": "https://urdu.arynews.tv/wp-content/uploads/2025/05/Truck-1.jpg",
        "article": "چین نے جدید ٹیکنالوجی میں مزید ترقی ہوئے ایک اور اہم سنگ میل عبور کرلیا، بغیر ڈرائیور والے مائننگ ٹرکوں نے کام شروع کردیا۔\nمیڈیا رپورٹ کے مطابق حکومتی حمایت سے کام کرنے والے ہوانینگ گروپ نے ہواوے ٹیکنالوجیز کی ٹیکنالوجی سے لیس بغیر ڈرائیور کے چلنے والے ٹرک تیار کیے ہیں۔\nاس کامیابی کے بعد چین میں بغیر ڈرائیور کے مائننگ ٹرکوں نے کام کرنا شروع کردیا ہے، رپورٹ کے مطابق مذکورہ ٹرک فائیو جی ایڈوائنس (فائیو جی اے) کی مدد سے بنائے گئے ہیں۔\n\nاس حوالے سے جاری کی جانے والی ویڈیو میں ٹرک مٹی اٹھائے دکھائی دے رہے ہیں جبکہ ان کو مانیٹرنگ روم سے ہدایات دی جارہی ہیں۔ خودمختیار طور پر چلنے والے 100 مائننگ ٹرکوں نے منگولیا کے کانوں میں کام شروع کردیا ہے۔\n\nرپورٹ کے مطابق یہ جدید ٹرک خود مختار طور پر سامان (مواد) کو لوڈ اور ان لوڈ کرنے اور انتہائی سخت موسم میں بھی ٹھیک طریقے سے چلائے جانے کے لیے ڈیزائن کیے گئے ہیں۔\nواضح رہے کہ اس سے قبل سال 2022 میں روس کی سرکاری کمپنی رشین ہائی ویز نے اعلان کیا تھا کہ اس کے بنائے ہوئے بغیر ڈرائیور کے ٹرک ماسکو اور سینٹ پیٹرزبرگ کے درمیان 2023 کے موسم گرما میں چلنا شروع ہوسکتے ہیں۔\nغیر ملکی میڈیا کے مطابق ان کا آپریشن حکومت کی طرف سے تصدیق شدہ پائلٹ پروجیکٹ کا حصہ ہوگا۔",
        "published_date": "Tue, 20 May 2025 03:39:30 UTC",
        "source": "ARY Urdu"
    },
    {
        "guid": "https://urdu.arynews.tv/india-pakistan-conflict-mushahid-hussain-syed-moodi/",
        "title": "پاک بھارت جنگ : بدترین شکست کے بعد مودی کیا کرے گا؟ مشاہد حسین سید نے بتادیا",
        "link": "https://urdu.arynews.tv/india-pakistan-conflict-mushahid-hussain-syed-moodi/",
        "image_url": "https://urdu.arynews.tv/wp-content/uploads/2025/05/moodi-je-.jpg",
        "article": "پاک بھارت جنگ میں بدترین شکست کے بعد بھارت اپنی سُبکی اور خفت چھپانے کیلیے پھر کوئی نئی چال چلنے کی  کوشش کرے گا، مودی کسی بھی حد تک جاسکتا ہے۔\nیہ بات ماہر بین الاقوامی امور مشاہد حسین سید نے اے آر وائی نیوز کے پروگرام خبر ہے میں خصوصی گفتگو کرتے ہوئے کہی، انہوں نے کہا کہ بدقسمتی سے پوری دنیا میں جنگل کا قانون ہے۔\nاگر پاکستان نے 10 مئی کے صبح بھارت کو بھرپور جواب نہ دیا ہوتا تو آج معاملہ اس سے مختلف ہوتا، ہم نے دنیا کو بتا دیا کہ ہم میں ہمت بھی ہے قوت بھی اور پوری صلاحیت بھی ہے۔\n\nامریکی صدر کی بات کرتے ہوئے انہوں نے بتایا کہ ٹرمپ دنیا میں صرف دو چیزوں کے زیادہ متاثر ہوتا ہے، وہ پیسے سے متاثر ہوتا ہے جو اسے عرب ممالک نے دیا ہے یا طاقت سے۔ وہ چین روس اور اب پاکستان سے بہت متاثر ہوا ہے۔\nاپنے تجزیے میں مشاہد حسین سید نے بتایا کہ پاک بھارت جنگ کے بعد ٹرمپ کو بھارت سے شدید مایوسی ہوئی وہ چاہتا تھا کہ بھارت کے ذریعے چین سے مقابلہ کیا جاتا لیکن وہ ایک چھوٹے ملک سے ہی ہار گیا۔\nایک سوال کے جواب میں انہوں نے بتایا کہ اس وقت صرف بیانیے کی جنگ ہے بھارت دنیا بھر میں درجنوں وفود بھیج کر اپنی پوزیشن کو مستحکم کرنے اور اپنی خفت مٹانے کی کوشش کررہا ہے۔\nانہوں نے بتایا کہ بھارت اب جنگ نہیں چھیڑ سکتا لیکن اب یہاں وہ اپنی دہشت گرد تنظیموں کو متحرک کرے گا، اس کا مقصد صرف پاکستان کو دنیا میں بدنام کرنا ہے جس میں اسے ناکامی ہوگی، کیوں کہ اس کے بیانیے میں جان نہیں ہے۔\nایک سوال کے جواب میں مشاہد حسین سید نے مزید کہا کہ پاکستان کو بھی چاہیے کہ وہ بھی اس بیانیے کی جنگ کا بھرپور مقابلہ کرے۔\n\nجرمن اخبار نے آپریشن سندور کو مکمل طور پر ناکام قرار دے دیا\n\n\nجرمن اخبار نے آپریشن سندور کو مکمل طور پر ناکام قرار دے دیا",
        "published_date": "Tue, 20 May 2025 03:39:31 UTC",
        "source": "ARY Urdu"
    },
    {
        "guid": "https://urdu.arynews.tv/russia-ukraine-war-ceasefire-trump/",
        "title": "روس یوکرین جنگ : کچھ ہونے والا ہے، نہ ہوا تو۔ ۔ ۔ ۔ !!  ٹرمپ نے بڑی خبر سنادی",
        "link": "https://urdu.arynews.tv/russia-ukraine-war-ceasefire-trump/",
        "image_url": "https://urdu.arynews.tv/wp-content/uploads/2025/05/Sadar.jpg",
        "article": "امریکی صدر ڈونلڈ ٹرمپ نے کہا ہے کہ روس یوکرین جنگ بندی مذاکرات فوری شروع نہ ہوئے تو پیچھے ہٹ جاؤں گا۔\nروسی اور یوکرینی صدور سے الگ الگ ٹیلی فونک گفتگو کرنے کے بعد واشنگٹن میں میڈیا سے گفتگو کرتے ہوئے امریکی صدر ڈونلڈ ٹرمپ کا کہنا تھا کہ روسی صدر پیوٹن سے گفتگو بہت مثبت رہی۔\n اس حوالے سے الجزیرہ کی رپورٹ کے مطابق امریکی صدر ڈونلڈ ٹرمپ اور ان کے روسی ہم منصب ولادیمیر پوتن کے درمیان یوکرین میں جنگ بندی کی کوششوں کے سلسلے میں فون پر دو گھنٹے سے زائد طویل گفتگو ہوئی ہے۔\nروسی سرکاری میڈیا کے مطابق پوتن نے کہا ہے کہ روس یوکرین کے ساتھ ایک یادداشت پر کام کرنے کے لیے تیار ہے، جس کا مقصد جنگ بندی کا قیام ہے۔\n\nدوسری جانب یوکرینی صدر ولادیمیر زیلنسکی نے کہا کہ ان کا ملک روس کے ساتھ مذاکرات کے لیے ترکیہ، سوئٹزر لینڈ یا ویٹی کن میں بات چیت کرنے کو تیار ہے۔ اس موقع پر زیلنسکی نے ایک بار پھر مکمل اور غیر مشروط جنگ بندی کا مطالبہ دہرایا ہے\nصدر ٹرمپ نے کہا کہ روس یوکرین جنگ بندی مذاکرات فوری شروع ہوں گے، جنگ بندی کی شرائط دونوں فریقین آپس میں طے کریں گے۔\nانہوں نے اس عزم کا اظہار کیا کہ روس اس جنگ کے خاتمے کے بعد امریکا کے ساتھ بڑے پیمانے پر تجارتی تعلقات چاہتا ہے۔\nامریکی صدر کا کہنا تھا کہ ویٹی کن نے روس، یوکرین جنگ بندی مذاکرات کی میزبانی میں دلچسپی ظاہر کی ہے، جرمنی، فرانس، اٹلی اور فن لینڈ کو بھی اس پیشرفت سے آگاہ کردیا گیا ہے۔\nایک سوال کے جواب میں انہوں نے بتایا کہ یوکرین جنگ جلد ختم ہوسکتی ہے مگر اس میں بڑی انائیں رکاوٹ ہیں، میرا خیال ہے کچھ ہونے والا ہے، اگر نہ ہوا تو پیچھے ہٹ جاؤں گا۔\nٹرمپ نے روس یوکرین جنگ میں اس وقت کی امریکی حکومت کے کردار پر کڑی تنقید کرتے ہوئے کہا کہ\nیہ تنازع یورپی مسئلہ ہی رہنا چاہیئے تھا۔\nانہوں نے کہا کہ میرے خیال میں پیوٹن اور زیلنسکی دونوں جنگ ختم کرنا چاہتے ہیں، اگر ایسا نہ لگا تو مذاکرات کیلئے اپنی حمایت واپس لے لوں گا۔\nعلاوہ ازیں امریکی صدر نے فحش مواد سوشل میڈیا سے ہٹانے کے بارے میں بل پر دستخط کردیئے۔",
        "published_date": "Tue, 20 May 2025 03:39:31 UTC",
        "source": "ARY Urdu"
    },
    {
        "guid": "https://urdu.arynews.tv/angelina-jolie-fatima-hassouna-at-cannes-film-festival/",
        "title": "انجلینا جولی کا شہید خاتون فلسطینی صحافی کو خراج عقیدت",
        "link": "https://urdu.arynews.tv/angelina-jolie-fatima-hassouna-at-cannes-film-festival/",
        "image_url": "https://urdu.arynews.tv/wp-content/uploads/2025/05/Angelina-Jolie.jpg",
        "article": "دبئی : امریکی اداکارہ انجلینا جولی نے کانز فلم فیسٹیول کے موقع پر شہید خاتون فلسطینی فوٹو جرنلسٹ فاطمہ حسونہ کو زبردست خراج عقیدت پیش کیا۔\nہالی وڈ کی نامور امریکی اداکارہ اور آسکر ایوارڈ یافتہ انجلینا جولی نے کانز فلم فیسٹیول کے دوران منعقدہ ایک خصوصی عشائیہ تقریب میں شرکت کی، جہاں انہوں نے ابھرتے ہوئے فنکاروں میری کولومب اور فن بینیٹ کو ’ٹرافی چوپرڈ‘ ایوارڈ پیش کیا۔\nاس موقع پر انجلینا جولی نے اسرائیلی بمباری میں شہید ہونے والی 23 سالہ عالمی شہرت یافتہ فلسطینی فوٹو جرنلسٹ فاطمہ حسونا کا خصوصی ذکر کیا، جس کا دل سوز واقعہ عالمی سطح پر توجہ کا مرکز بنا تھا۔\n\nتقریب سے خطاب کرتے ہوئے انجلینا جولی نے کہا کہ ہم اپنی فلموں کے ذریعے لوگوں کو جنگی میدانوں کو دکھاتے ہیں۔ ہم دوسرے ممالک سے جُڑتے ہیں اور ان سے ہمدردی رکھتے ہیں۔\nAngelina Jolie Pays Tribute to Pal€stinian Journalist Fatima Hassouna:\n“We know that many artists around the world lack the freedom & security to tell their stories & many have lost their lives. Like Fatima Hassouna, K!LLED in Gaza..” pic.twitter.com/toQ3tSQASF\n— The Resonance (@Partisan_12) May 18, 2025\n\n\"ان کا مزید کہنا تھا کہ ہم میں سے کوئی بھی سادہ نہیں ہے ہم جانتے ہیں کہ دنیا بھر میں بہت سے فنکاروں کو اپنے قصے سنانے کی آزادی اور تحفظ حاصل نہیں ہے۔\nانہوں نے کہا کہ اب تک بہت سے فنکار اپنی جانیں کھوچکے ہیں، جیسے کہ فاطمہ حسونا جو غزہ میں شہید ہوئیں، شادن گردود جو سوڈان میں مار دی گئیں اور وکٹوریا آمیلینا جو یوکرین میں جاں بحق ہوئیں ، اور بے شمار ایسے فنکار جو آج ہمارے ساتھ ہونے چاہیے تھے جو ہم میں موجود نہیں۔\nیاد رہے کہ فاطمہ حسونہ رواں سال 16 اپریل کو ہونے والے اسرائیلی فضائی حملے میں اپنے خاندان کے 9 افراد سمیت شہید ہوگئی تھیں۔\nفضائی حملے میں شہید ہونے والوں میں فاطمہ حسونہ کے بہن بھائی بھی شامل تھے جن میں سے ان کی ایک بہن حاملہ تھی۔\nفرانس کے دارالحکومت پیرس میں معروف کانز فلم فیسٹیول میں منتخب ہونے والی دستاویزی فلم میں 23 سالہ فلسطینی فوٹو جرنلسٹ فاطمہ حسونہ نے اہم کردار ادا کیا تھا۔",
        "published_date": "Tue, 20 May 2025 03:39:32 UTC",
        "source": "ARY Urdu"
    },
    {
        "guid": "https://urdu.arynews.tv/abu-dhabi-cocaine-passengers-intestines/",
        "title": "ابوظبی : مسافر کے پیٹ سے لاکھوں درہم کی منشیات برآمد",
        "link": "https://urdu.arynews.tv/abu-dhabi-cocaine-passengers-intestines/",
        "image_url": "https://urdu.arynews.tv/wp-content/uploads/2025/05/Abu-dhabi.jpg",
        "article": "ابوظبی : زاید انٹرنیشنل ایئرپورٹ پر مسافر کے پیٹ سے لاکھوں مالیت درہم کی منشیات برآمد کرلی گئی۔\nگلف نیوز کی رپورٹ کے مطابق ابوظبی کی جنرل ڈائریکٹوریٹ آف پورٹس نے گزشتہ روز زاید انٹرنیشنل ایئرپورٹ پر بروقت کارروائی کرتے ہوئے منشیات کی اسمگلنگ کی ایک بڑی کوشش ناکام بنا دی۔\nمتعلقہ حکام نے ایک مسافر کے پیٹ سے کوکین کے 89 کیپسولز برآمد کیے گئے جن میں تقریباً 1 ہزار 198 گرام کوکین موجود تھی، اس کوکین کی مارکیٹ ویلیو تقریباً 50 لاکھ درہم لگائی گئی ہے۔\nکسٹمز افسران کو ایک مسافر پر شک ہوا جو جنوبی امریکہ کے کسی ملک سے آیا تھا۔ اسے جدید اسکریننگ ٹیکنالوجی کے ذریعے پیٹ کا چیک اپ کیا گیا، جس سے اس کے جسم میں غیرقانونی اشیاء کی موجودگی کا انکشاف ہوا۔\nبعد ازاں اسے متعلقہ حکام کے حوالے کیا گیا، جنہوں نے طبی طریقے سے اس کے پیٹ سے 89 کیپسولز نکال لیے۔\nابوظبی کی جنرل ڈائریکٹوریٹ آف پورٹس نے کسٹمز افسران کی مستعدی اور قابلیت کی تعریف کی اور یقین دہانی کرائی کہ منشیات کے خطرات سے معاشرے کو بچانے کے لیے معائنے کے نظام کو مزید ترقی دی جائے گی۔",
        "published_date": "Tue, 20 May 2025 03:39:32 UTC",
        "source": "ARY Urdu"
    },
    {
        "guid": "796041602e2450a058b6d408e45d145a",
        "title": "لاہور، لرزہ خیز قتل کا ڈراپ سین، شاہدرہ پولیس نے مرکزی قاتل کو دھر لیا",
        "link": "https://www.express.pk/story/2762215/lahore-larzah-khaiz-qatal-ka-drop-scene-shahdrh-police-ne-markazi-qaatil-ko-dhar-liya-2762215/",
        "image_url": "https://img.express.pk/logo/expresslogo.webp",
        "article": "شاہدرہ پولیس نے قتل کے مقدمے میں مطلوب خطرناک ملزم شعیب کو گرفتار کر لیا۔ کارروائی ایس پی سٹی بلال احمد کی نگرانی اور ایس ایچ او شاہدرہ اسد عباس کی قیادت میں عمل میں لائی گئی۔\nپولیس کے مطابق گرفتار ملزم شعیب نے چند روز قبل درینہ رنجش پر اپنے ساتھیوں کے ہمراہ ایک شہری کو فائرنگ کر کے قتل کر دیا تھا۔\nواقعے کے بعد سے ملزم مفرور تھا، تاہم پولیس نے خفیہ معلومات کی بنیاد پر کامیاب کارروائی کرتے ہوئے اسے گرفتار کر لیا۔\nمزید پڑھیں: لاہور پولیس کو چیکنگ کے دوران اخلاقیات کا دامن نہ چھوڑنے کی ہدایت\nملزم کو ابتدائی کارروائی کے بعد مزید تفتیش کے لیے انویسٹی گیشن ونگ کے حوالے کر دیا گیا ہے۔ ایس پی سٹی بلال احمد کے مطابق پولیس سنگین جرائم میں ملوث ملزمان کی گرفتاری کے لیے مسلسل کوشاں ہے، اور شہریوں کے جان و مال کے تحفظ کو ہر صورت یقینی بنایا جائے گا۔\nایس پی سٹی نے قتل جیسے سنگین مقدمے میں پیش رفت پر ایس ایچ او شاہدرہ اسد عباس اور ان کی ٹیم کو شاباش دیتے ہوئے ان کی پیشہ ورانہ مہارت کو سراہا۔",
        "published_date": "Tue, 20 May 2025 03:39:33 UTC",
        "source": "Express Urdu"
    },
    {
        "guid": "daac36f8808b515d0ae8332d63ac7656",
        "title": "اسلام آباد میں سنسنی خیز پولیس مقابلہ، اغواء شدہ افراد ڈیرے سے بازیاب، 8 ملزمان گرفتار",
        "link": "https://www.express.pk/story/2762214/islamabad-mein-sansani-khaiz-police-muqaabla-aghwaa-shuda-afraad-daairay-se-bazyab-8-mulzimaan-girftar-2762214/",
        "image_url": "https://img.express.pk/logo/expresslogo.webp",
        "article": "تھانہ کراچی کمپنی کی حدود سے اغواء ہونے والے دو مغوی افراد کو اسلام آباد پولیس نے کامیاب کارروائی کے بعد بحفاظت بازیاب کرا لیا۔ \nپولیس نے اغواء اور اسٹریٹ کرائم کی متعدد وارداتوں میں ملوث آٹھ ملزمان کو بھی گرفتار کر لیا۔\nترجمان پولیس کے مطابق مغویوں کی بازیابی کے لیے جدید ٹیکنالوجی، سیف سٹی کیمرہ جات اور انسانی ذرائع کا مؤثر استعمال کیا گیا۔ خفیہ اطلاع پر تھانہ کرپا کی حدود میں ایک ڈیرے پر چھاپہ مارا گیا، جہاں مغویوں کو رکھا گیا تھا۔\nمزید پڑھیں: اسلام آباد پولیس کا کارلفٹرز گینگ کیساتھ مقابلہ 3ملزمان اپنے ساتھیوں کی فائرنگ سے ہلاک\nچھاپے کے دوران ملزمان نے پولیس ریڈنگ پارٹی پر فائرنگ کر دی، تاہم پولیس اہلکاروں نے پیشہ ورانہ مہارت اور بلٹ پروف جیکٹس کی بدولت خود کو محفوظ رکھا۔\nپولیس کی جوابی کارروائی کے دوران ایک ملزم فائرنگ کی زد میں آ کر زخمی ہو گیا، جسے طبی امداد فراہم کی جا رہی ہے۔\nپولیس نے جائے وقوعہ سے وارداتوں میں استعمال ہونے والا اسلحہ اور ایمونیشن بھی برآمد کر لیا ہے۔ گرفتار ملزمان سے تفتیش جاری ہے، اور پولیس حکام کا کہنا ہے کہ مزید سنسنی خیز انکشافات کی توقع ہے۔\nڈی آئی جی اسلام آباد محمد جواد طارق نے اس کامیاب کارروائی پر ٹیم کو شاباش دیتے ہوئے نقد انعامات کا اعلان کیا۔\nمزید پڑھیں: اسلام آباد پولیس کا انٹیلیجنس بیسڈ آپریشن ڈیٹونیٹر اور خودکش جیکٹ برآمد\nانہوں نے کہا کہ اسلام آباد پولیس ایک محنتی، پروفیشنل اور جدید وسائل سے لیس فورس ہے، جو عوام کے تحفظ کے لیے ہر ممکن اقدامات جاری رکھے گی۔\nڈی آئی جی نے عوام سے اپیل کی کہ وہ قانون نافذ کرنے والے اداروں سے مکمل تعاون کریں تاکہ شہر کو جرائم سے پاک رکھا جا سکے۔",
        "published_date": "Tue, 20 May 2025 03:39:33 UTC",
        "source": "Express Urdu"
    },
    {
        "guid": "88faeb388fd121084e884b02e0cbd55f",
        "title": "کراچی، سرجانی ٹاؤن میں پولیس اور ڈاکوؤں کے درمیان مبینہ مقابلہ، دو گرفتار، ایک فرار",
        "link": "https://www.express.pk/story/2762213/karachi-surjani-town-mein-police-aur-dakuon-ke-darmiyan-mobayyana-muqaabla-do-girftar-aik-faraar-2762213/",
        "image_url": "https://img.express.pk/logo/expresslogo.webp",
        "article": "شہر قائد میں تھانہ سرجانی کے علاقے سیکٹر 10 میں پولیس اور مسلح ڈاکوؤں کے درمیان مبینہ مقابلے کے دوران ایک زخمی سمیت دو ملزمان کو گرفتار کر لیا گیا، جبکہ ایک ملزم فرار ہونے میں کامیاب ہو گیا۔\nایس ایس پی ویسٹ طارق الہیٰ مستوئی کے مطابق مقابلے کے دوران دونوں جانب سے فائرنگ کا تبادلہ ہوا، جس کے نتیجے میں ایک ملزم زخمی ہوا۔ گرفتار ملزمان کی شناخت فاتم علی ولد محمد وسیم اور کبیر ولد ماجد کے ناموں سے ہوئی ہے۔\nمزید پڑھیں: کراچی: مبینہ پولیس مقابلے میں ایک ڈاکو ہلاک\nپولیس کا کہنا ہے کہ ملزمان کے قبضے سے غیر قانونی اسلحہ، تین چھینے گئے موبائل فونز اور نقدی رقم برآمد کر لی گئی ہے۔\nزخمی ملزم کو فوری طور پر طبی امداد کے لیے اسپتال منتقل کیا گیا ہے، جبکہ دوسرے گرفتار ملزم کو قانونی کارروائی کے لیے تھانے منتقل کر دیا گیا ہے۔\nایس ایس پی ویسٹ کے مطابق فرار ہونے والے تیسرے ملزم کی تلاش جاری ہے، اور واقعے کی مزید تفتیش کی جا رہی ہے۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "d9e1a4b1e7c863132cbd79cfa0a2118e",
        "title": "کراچی، جمالی پل کے قریب کچرے کے گودام میں لگی آگ پر قابو پا لیا گیا",
        "link": "https://www.express.pk/story/2762212/karachi-jamali-pal-ke-qareeb-kachray-ke-godaam-mein-aag-bharak-uthi-2762212/",
        "image_url": "https://img.express.pk/logo/expresslogo.webp",
        "article": "شہر قائد کے علاقے سپرہائی وے پر جمالی پل کے قریب واقع کچرے کے گودام میں اچانک آگ بھڑک اٹھی، جس پر فائر بریگیڈ نے 4 گھنٹے کی کارروائی کے بعد قابو پا لیا۔\nاطلاع ملتے ہی فائر بریگیڈ کی چار گاڑیاں موقع پر پہنچ کر کارروائی میں مصروف رہیں۔\nفائر بریگیڈ حکام کے مطابق آگ گودام میں موجود ویسٹیج میٹریل (کچرے) میں لگی، تاہم تاحال آگ لگنے کی وجوہات معلوم نہیں ہو سکیں۔\nترجمان فائر بریگیڈ کے مطابق گودام میں لگنے والی آگ پر 4 گھنٹے کی جدوجہد کے بعد قابو پالیا گیا، آگ کچرے اور پرانے کپڑے کے گودام میں لگی تھی۔\nفائر آفیسر کا کہنا تھا کہ بڑے رقبے پر ہونے کے باعث آگ بجھانے میں مشکلات پیش آئیں، آتش زدگی کے نیجے میں کوئی جانی نقصان نہیں ہوا ، آگ لگنے کی وجہ معلوم نہ ہوسکی، کولنگ کا عمل جاری ہے اور کئی گھنٹے تک جاری رہنے کا امکان ہے۔\nحکام نے مزید بتایا کہ گودام کے اطراف میں آبادی موجود نہیں، جس کے باعث کسی قسم کے جانی نقصان کا اندیشہ نہیں ہے۔\nمزید پڑھیں: کراچی: کپڑے کے گودام میں آتشزدگی سے بھاری مالیت کی کترنیں خاکستر\nحکام کے مطابق مذکورہ مقام پر ماضی میں بھی کچرے میں آگ لگنے کے متعدد واقعات پیش آ چکے ہیں۔ فی الوقت ریسکیو ٹیمیں آگ پر قابو پانے کے لیے سرگرم عمل ہیں اور صورتحال پر مسلسل نظر رکھی جا رہی ہے۔\nمزید تحقیقات کا آغاز کر دیا گیا ہے تاکہ آگ لگنے کی اصل وجہ معلوم کی جا سکے۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "47adb911f003254996337942138d5406",
        "title": "آئی ایم ایف کی 11 شرائط میں کچھ نیا نہیں، وزارت خزانہ",
        "link": "https://www.express.pk/story/2762211/imf-ki-11-sharait-mein-kuch-naya-nahi-wizarat-khazana-2762211/",
        "image_url": "https://img.express.pk/logo/expresslogo.webp",
        "article": "وزارت خزانہ نے وضاحت کی ہے کہ بین الاقوامی مالیاتی فنڈ (آئی ایم ایف) کے 7 ارب ڈالر کے پروگرام کے تحت متعارف کرائی گئی 11 نئی شرائط دراصل پہلے سے طے شدہ اصلاحاتی ایجنڈے کا تسلسل ہیں۔ \nپیر کے روز جاری کردہ بیان میں کہا گیا کہ یہ شرائط نئی نہیں، بلکہ پہلے سے طے شدہ اصلاحاتی عمل کا حصہ ہیں، جن کا مقصد معیشت میں استحکام اور ترقیاتی اہداف کا حصول ہے۔\nوزارت خزانہ کے مطابق، ان میں بعض بینچ مارکس جیسے سود سے پاک معیشت کی منتقلی اور قرضوں کی ادائیگی پر سرچارج، اکتوبر 2024 میں منظور ہونے والی 26 ویں آئینی ترمیم کے بعد شامل کیے گئے ہیں۔\nیہ اصلاحات ستمبر 2024 میں آئی ایم ایف کے ساتھ اقتصادی اور مالیاتی پالیسیوں کے میمورنڈم (MEFP) کی منظوری کے بعد سامنے آئیں۔\nمزید پڑھیں: آئی ایم ایف نے قرض پروگرام کی اگلی اقساط کیلئے شرائط مزید سخت کردیں\nوزارت کے بیان میں کہا گیا کہ حکومت نے جمعیت علمائے اسلام کی حمایت کے بدلے آئین میں تبدیلی کی تاکہ سود پر مبنی نظام کا خاتمہ کیا جا سکے۔آئی ایم ایف کی رپورٹ کے مطابق، 2027 کے بعد مالیاتی نظام کی حکمت عملی واضح کی جائے گی جس کا مقصد مارکیٹ کے شرکاء کو تیاری کا موقع فراہم کرنا اور مالیاتی استحکام کو یقینی بنانا ہے۔\nرپورٹ میں زور دیا گیا کہ اس حکمت عملی کو 2028 تک مکمل کیا جائے گا، جس سے بینکاری نگرانی اور مانیٹری پالیسی کے نفاذ پر اثرات مرتب ہوں گے۔\nوزارت خزانہ نے اس بات پر بھی زور دیا کہ 2026 کے بجٹ کی منظوری کے لیے آئی ایم ایف سے مشاورت کوئی نئی شرط نہیں ہے۔ اسی طرح زرعی آمدنی پر ٹیکس عائد کرنے کے اقدامات بھی ستمبر 2024 کے MEFP میں واضح کیے گئے تھے۔\nمزید پڑھیں: حکومت کی آئی ایم ایف کو نان فائلرز کے گرد گھیرا تنگ کرنے کی یقین دہانی \nوزارت کے مطابق، بینظیر انکم سپورٹ پروگرام کی منتقلی، گورننس اصلاحات، کیپٹیو پاور لیوی کا مستقل قانون اور بجلی و گیس کی قیمتوں میں ایڈجسٹمنٹ جیسے اقدامات بھی پہلے سے طے شدہ پالیسیوں کا تسلسل ہیں۔\nوزارت نے مزید کہا کہ قرض سروس سرچارج کی حد ختم کرنے کا اقدام بھی حکومت کے نئے منصوبے کا حصہ ہے۔ مزید برآں، خصوصی زونز کے مراعات کا خاتمہ اور استعمال شدہ گاڑیوں کی درآمد پر پابندیوں میں نرمی جیسے اقدامات بھی عالمی تجارت میں انضمام کی حکومتی پالیسی کا تسلسل ہیں۔\nوزارت خزانہ نے واضح کیا کہ یہ تمام اقدامات پاکستان کی معیشت میں استحکام اور ترقی کے لیے ضروری ہیں اور ان کا مقصد ملک کو بین الاقوامی معیار کے مطابق لانا ہے۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "68bd83c8b1af71b091b1f40c238df67a",
        "title": "فیصلوں پر نظرثانی کا اختیار صرف غلطیوں کی درستی کیلیے ہے، جسٹس محمد علی مظہر",
        "link": "https://www.express.pk/story/2762210/faislon-par-nazarsani-ka-ikhtiyar-sirf-ghaltion-ki-durusti-keliye-hai-justice-mohammad-ali-mazhar-2762210/",
        "image_url": "https://img.express.pk/logo/expresslogo.webp",
        "article": "سپریم کورٹ کے جج جسٹس محمد علی مظہر نے قرار دیا کہ کسی عدالتی فیصلے پر نظرثانی ایک اہم قدم ہے اور یہ اقدام اسی وقت اٹھانا چاہیے جب ریکارڈ پر کسی واضح غلطی، لاپرواہی کو نظر انداز کیے جانے کی وجہ سے سنگین ناانصافی سامنے آئی ہو۔\nجسٹس محمد علی مظہر نے ایک درخواست کی سماعت کے بعد 7 صفحات پر مشتمل اضافی نوٹ میں کہا کہ اگر فیصلے میں غلطی اتنی نمایاں اور اہم ہو کہ اسے فیصلہ دینے سے پہلے دیکھا جاتا تو نتیجہ مختلف ہوتا تو ایسی صورت میں ہی نظرثانی کی درخواست دائر کی جا سکتی ہے۔\nمزید پڑھیں: آئینی بینچ کے رولز نہ بننے پر ججز کمیٹی بظاہر تقسیم کا شکار\nآئین سپریم کورٹ کے اپنے سابقہ فیصلوں کا جائزہ لینے پر کوئی پابندی نہیں لگاتا بشرطیکہ شہریوں کے بنیادی حقوق یا عوامی مفاد کے پیش نظر نظرثانی درخواست ضروری ہو، عدالت بغیر کسی رسمی درخواست کے اپنے فیصلے کا ازخود جائزہ لینے کی مجاز ہے۔\nیہ اختیار فریقین کے لیے مقدمہ دوبارہ کھولنے کا ذریعہ نہیں ہے بلکہ واضح اور نتیجہ خیز غلطیوں کو درست کرنے کے لیے ہے۔\nقبل ازیں جسٹس سید منصور علی شاہ کی سربراہی میں تین ججوں کے بینچ نے نظرثانی درخواست مسترد کرتے ہوئے غیر ضروری درخواستوں کی حوصلہ شکنی کی ضرورت پر زور دیا تھا۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "7a433c59e2cda27513610b81b2492c6d",
        "title": "آئینی بینچ کے رولز نہ بننے پر ججز کمیٹی بظاہر تقسیم کا شکار",
        "link": "https://www.express.pk/story/2762209/aaeni-bench-ke-rules-nah-bannay-par-judges-committee-bzahir-taqseem-ka-shikaar-2762209/",
        "image_url": "https://img.express.pk/logo/expresslogo.webp",
        "article": "سپریم کورٹ آئینی بینچوں کی ججز کمیٹی کے رکن جسٹس جمال خان مندوخیل نے آئینی بینچوں کے رولز کی عدم موجودگی پر سوال اٹھایا ہے۔\nمخصوص نشستوں کے کیس کی سماعت کے دوران جسٹس مندوخیل نے سنی اتحاد کونسل (ایس آئی سی) کے وکیل فیصل صدیقی سے کہا کہ وہ آرٹیکل 191 اے  پڑھ کر سنائیں جسے 26 ویں ترمیم  کے ذریعے آئین میں شامل کیا گیا ہے ۔ \nوکیل نے آئین کے آرٹیکل 191 اے (6) کو پڑھا جس میں کہا گیا ہے کہ  نامزد جج آئینی بینچوں کے طریقہ کار کو ریگولیٹ کرنے کے لیے قواعد بنا سکتے ہیں تاہم جسٹس امین الدین خان  نے کہا کہ اس شق میں 'may' استعمال کیا گیا ہے جس کے مطابق قواعد وضع کرنا لازمی نہیں ہے۔\nپیر کو مخصوص نشستوں کے کیس کی  سماعت سے ظاہر ہوتا ہے  کہ جسٹس امین الدین خان، جسٹس جمال خان مندوخیل اور جسٹس محمد علی مظہر پر مشتمل کمیٹی آئینی بنچ کے قواعد وضع کرنے کے معاملے پر منقسم ہے۔ وکلا پہلے ہی آئینی بنچ میں ججز کی نامزدگی کے متعلق قواعد وضع نہ کیے جانے اور بنچوں کی تشکیل پر سوالات اٹھا رہے ہیں۔\nچیف جسٹس  یحییٰ آفریدی نے 3 مارچ کو   آئینی بنچوں میں ججوں کی شمولیت  کا معیار  طے  کرنے کے لیے ایک کمیٹی تشکیل دی تھی۔ جسٹس جمال خان مندوخیل کمیٹی کے سربراہ ہیں۔ یہ واضح نہیں ہے کہ کمیٹی نے اپنے قواعد کو حتمی شکل دی ہے یا نہیں؟ آئینی بنچ کے رولز کی عدم موجودگی کی بنا پر ان ججوں کو آئینی بنچ میں شامل نہیں کیا جا رہا جو انتظامیہ کی گڈبک میں نہیں ہیں۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "845b8e4e47147370bcd09ea0895b20dd",
        "title": "فسکل پیکٹ پرکمیٹی قائم، پی ٹی آئی کا نمائندہ شامل نہیں",
        "link": "https://www.express.pk/story/2762208/ficsal-packet-prkmiti-qaim-pti-ka-numainda-shaamil-nahi-2762208/",
        "image_url": "https://img.express.pk/logo/expresslogo.webp",
        "article": "وزیر اعظم شہباز شریف نے نیشنل فسکل پیکٹ پر عملدرآمد کی نگرانی کیلیے اعلیٰ سطح کی کمیٹی قائم کر دی، کمیٹی کی ذمے داریوں میں صوبوں میں قرضوں کے بوجھ کی شیئرنگ پر اتفاق رائے پیدا کرنا اورآبی انفراساٹرکچر کی  ہنگامی تعمیر  شامل ہیں۔\nوزیر اعظم آفس کی جاری ہدایات کے مطابق اسحق ڈار اور بلاول بھٹو زرداری آٹھ رکنی کمیٹی کے شریک چیئرپرسن ہونگے، ارکان میں دفاع، منصوبہ بندی، خزانہ، معاشی امور، قانون و انصاف کے وزراء اور اٹارنی جنرل آف پاکستان شامل ہیں۔\nکمیٹی میں پی ٹی آئی کا کوئی نمائندہ شامل نہیں جو خیبر پختونخوا کی حکمران اور جس کی حمایت کے بغیر نیشنل فسکل پیکٹ کے  ذریعے آئی ایم ایف کے طے اہداف کا حصول ممکن نہیں۔\nمزید پڑھیں: نئے بجٹ میں جی ڈی پی گروتھ کا ہدف 4.4 اور زرعی شعبے کا ہدف 4.8 فیصد مقرر کیے جانے کا امکان\nآئی ایم ایف کی ایک شرط کے تحت نیشنل فسکل پیکٹ پر ستمبر2024 میں وفاقی و صوبائی وزرائے خزانہ نے دستخط کئے، مگر اس پر عملدرآمد سست کا شکار رہا، کیونکہ صوبے خصوصاً سندھ  بعض مالی ذمہ داریاں لینے سے گریزاں ہیں۔ فسکل پیکٹ کا ایک مقصد  مالی ذمہ داریوں میںازسرنو توازن اور وفاق وصوبوں کی ٹیکسیشن پالیسیوں میں بہتر ہم آہنگی پیدا کرنا ہے۔\nآئی ایم ایف اسٹاف لیول رپورٹ کے مطابق نئے مالی سال کے دوران ایسے ترقیاتی منصوبے جن کا فائدہ صرف ایک صوبے تک محدود ہو، ان کی فنڈنگ براہ راست صوبائی بجٹ سے ہو گی۔ وزیراعظم آفس کی ہدایات کے مطابق فنانس ڈویژن کمیٹی کا سیکرٹریٹ ہو گا،کمیٹی دس روز کے اندر تمام ایسی تجاویز شیئر کرے گی جن پر وفاقی و صوبائی بجٹ میں غور ضروری ہے۔\nمزید پڑھیں: حکومت کی آئی ایم ایف کو نان فائلرز کے گرد گھیرا تنگ کرنے کی یقین دہانی \nکمیٹی کی دیگر اہم ذمہ داریوں میں قرضوں کی بوجھ کی شیئرنگ سمیت  قومی اہمیت کے مسائل و چیلنجزپر اتفاق رائے  اور آبی سکیورٹی کیلئے انفراسٹرکچر کو ترقی دینا شامل ہے۔\nذرائع کے مطابق نئے بجٹ میں سود کی ادائیگی 87 کھرب تک پہنچنے کا امکان ہے، وفاقی حکومت اس خرچے کا کچھ حصہ صوبوں کو منتقل کرنے پر غور کر رہی ہے۔ تاہم آئین کے تحت صوبے اس مالی ذمہ داری کو شیئر کرنے کے پابند نہیں۔\nمزید پڑھیں: حکومت کی آئی ایم ایف کو بجلی، گیس، پیٹرول مہنگا کرنے کی یقین دہانی، عوام پر اضافی بوجھ ڈالا جائے گا\nوزیراعظم آفس کے مطابق سندھ طاس معاہدہ کی معطلی کے  بعد  جنگی بنیادوں پر نئے آبی ذخائر کی تعمیر کی ضرورت ہے،کمیٹی اس میں موثر کردار کے علاوہ نیشنل فسکل پیکٹ کے تحت تمام نکات پر بروقت عملدرآمد میں کو یقینی بنائے گی۔\nکمیٹی عملدرآمد میں چیلنجز اور وفاق، صوبوں اور متعلقہ سٹیک ہولڈر کے مابین اتفاق رائے پیدا کرنے کے پلیٖف فارم کا بھی کردار ادا کرے گی۔ آئی ایم ایف نے سفارش کیلئے کہ حکام ایک فریم ورک تیار کریں جوکہ صوبوں کی رہنمائی کرے کہ وہ سرکاری سکیورٹیز میں  جمع نقد سرپلس کی غیر مسابقی بولی کے ذریعے سرمایہ کاری کریں۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "0eb8a1d8f4e34705a7bb11cd07036ffb",
        "title": "چین شعاعوں سے ہتھیار تباہ کرنے کی ٹیکنالوجی بنا رہا ہے",
        "link": "https://www.express.pk/story/2762207/chain-shu-aon-se-hathyaar-tabah-karne-ki-technology-bana-raha-hai-2762207/",
        "image_url": "https://img.express.pk/logo/expresslogo.webp",
        "article": "امریکا کے سرکاری ادارے یوایس۔چائنا اکنامک اینڈ سیکیورٹی ریویو کمیشن نے امریکی پارلیمنٹ (کانگریس)کو پیش کردہ اپنی حالیہ رپورٹ میں انکشاف کیا ہے کہ چین ’’الیکٹرونک وارفیئر‘‘میں زبردست ترقی کر چکا۔ وہ ایسے ہتھیار بنا رہا جو امریکی ہتھیاروں کو شناخت اور ٹارگٹ کر شعاعیں مار کے تباہ کر سکتے ہیں۔ \nاس رپورٹ نے امریکی عسکری حلقوں میں سنسنی پھیلا دی ہے۔ دور جدید میں تقریباً سبھی ہتھیار ننھے کمپیوٹر، سینسر، چپ اور برقی آلات کے ذریعے کام کرتے ہیں۔\nمزید پڑھیں: چین کا جدید ترین ڈرون اپنی پہلی پرواز کیلیے تیار؛ اس کی خاصیت جان کر دنگ رہ جائیں گے\nالیکٹرونک وار فیئر میں مختلف شعاعیں مثلاً برق مقناطیسی، ریڈیائی ، انفراریڈ، مائکروویوز، لیزر، پارٹیکل بیم وغیرہ خارج کرتے ہتھیاروں کی مدد سے دشمن کے ہتھیار کا الیکٹرونک سسٹم جام یا تباہ کیا جاتا ہے۔\nحال ہی میں الیکٹرونک وارفیئر کے پاکستانی ماہرین نے بھی رافیل سمیت چھ بھارتی طیارے ، ڈرون اور میزائل مار گرانے میں اپنی مہارت دکھائی تھی۔ چین کے تعاون سے الیکٹرونک وارفیئر میں مزید جدتیں پیدا کر کے پاکستان مستقبل کے میدان جنگ میں اپنے دشمنوں کو حیران کر سکتا ہے۔",
        "published_date": "Tue, 20 May 2025 03:39:34 UTC",
        "source": "Express Urdu"
    },
    {
        "guid": "09d94925ce3239c9be2951825f172529",
        "title": "بھارتی ہیکرز فعال، ایس ای سی پی کا کمپنیوں کیلیے سائبر الرٹ جاری",
        "link": "https://www.express.pk/story/2762206/bharti-hikrz-fa-aal-s-e-si-pi-ka-companiyon-keliye-cyber-alert-jari-2762206/",
        "image_url": "https://img.express.pk/logo/expresslogo.webp",
        "article": "پاکستان کی جانب سے بھارت کے حملے کا منہ توڑ جواب دینے کے بعد بھارتی ہیکرز بھی فعال  ہوگئے۔ اس صورتحال کے پیش نظر سیکیورٹی اینڈ ایکسچینج کمیشن آف پاکستان کی جانب سے تمام رجسٹرڈ کمپنیوں کیلیے سائبر الرٹ جاری کردیا گیا. \nمراسلہ میں کہا گیا کہ کمپنیاں بلند ترین جغرافیائی سیاسی صورتحال اور سائبر خطرے کے پیش نظر   سائبر سیکورٹی کیلئے سخت اقدامات کریں ممکنہ سائبر حملے مالی معاملات کے الیکڑونک  لین دین اور آپریشنل کام میں نقصان پہنچا سکتے ہیں.\nسیکورٹی اینڈ ایکسچینج کمیشن کی جانب سے اپنی رجسٹرڈ کمپنیوں کوہدایت دی گئی ہے کہ وہ اپنی سیکورٹی سسٹم کو ملٹی فیکڑ مضبوط کریں۔ ملازمین کو اس بات کی ترغیب دی جائے کہ وہ یو آر ایل ایس کو غیرقانونی طورپر استعمال نہ کرسکیں۔\nمزید پڑھیں: بھارتی ہیکرز کی سائبر دہشتگردی کا سلسلہ جاری\nغیرضروری کمیونیکیشن نہ کی جائے اور کسی بھی ایسے لنک کو کلک نہ کیا جائے جو کسی سوشل میڈیا پلیٹ فارم پر آرہی ہو۔ اس سے کوئی بھی آپ کے سسٹم میں رسائی حاصل کرسکتاہے۔\nعلاوہ ازیں تمام کمپنیاں خطرے کی تشخیص اور اہم بنیادی ڈھانچے، ویب سائٹس اور پیچ کی شناخت کی حفاظتی کمزوریوں کی جانچ کا انعقاد کریں۔  جدید ترین اینٹی وائرس ٹولز اور فائر والز کو استعمال کریں۔\nغیر معمولی رویوں کے لیے نیٹ ورک کی سرگرمیوں کی نگرانی کریں۔ آف لائن بیک اپ کو برقرار رکھیں اور واقعات سے بازیابی کے لیے ڈیٹا کی بحالی کو باقاعدگی سے درست کریں۔  ڈیوائس اور سسٹم میں سخت نظام لاگو کیا جائے۔ ایس ای سی پی کے ساتھ قریبی رابطہ برقرار رکھیں۔",
        "published_date": "Tue, 20 May 2025 03:39:35 UTC",
        "source": "Express Urdu"
    },
    {
        "guid": "38f94319763d22a01c59bf19b931fcf3",
        "title": "پیس ڈیلی گیشن وزیر اعظم نے بنایا ہے، شہادت اعوان",
        "link": "https://www.express.pk/story/2762205/pees-daily-gation-wazeer-e-azam-ne-banaya-hai-shahadat-awan-2762205/",
        "image_url": "https://img.express.pk/logo/expresslogo.webp",
        "article": "رہنما مسلم لیگ (ن) اختیار ولی خان کا کہنا ہے کہ یہ وہ والی صورت حال تو ہے نہیں کہ آپ کے پاس خالی عہدے ہیں اور اس کیلیے آپ بندے تلاش کر رہے ہیں کہ ضروری ہے کہ دو بندے ان سے لیں، تین ان سے لیں، چار ان سے لیں اور عہدے بھر لیں وہ تو ہے نہیں، ہمیں ایک ایسی ٹیم چاہیے جو باہر جا کر پاکستانی حکومت کی، پاکستانی عوام کی اور اپنا اسٹانس وہاں پر دے، ان کے پاس ایکسیئرنس بھی ہو، آواز بھی ہو، انداز بھی ہو اور ان کا پیچھے ایک ٹریک ریکارڈ ہو۔ \nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ تو میرے خیال میں اپنی پارٹی کو چھوڑ کر وزیراعظم صاحب کا بلاول بھٹو زرداری کو آگے کر کے ان کو بھیجنا ٹیم کو لیڈ کرنے کا میرے خیال میں بڑا پن ہے۔ \nرہنما پیپلزپارٹی شہادت اعوان نے کہا کہ سب سے پہلی بات تو یہ ہے کہ یہ جو پیس ڈیلی گیشن بنایا ہے یہ پرائم منسٹر صاحب نے بنایا ہے، اس میں ہماری پارٹی سے بلاول بھٹو زرداری، شیری رحمن، حنا ربانی کھر ان کے اپنے دو لوگ ہیں، مصدق ملک اور خرم دستگیر، ایم کیو ایم سے دوست لیے، پہلے جو سفیر تھے ان کو اس میں رکھا تو میرے خیال میں مے بی مے بی، کہ پی ایم کا اپنا ایک انداز ہے، ان کے ذہن میں ہو کہ یہ جو ٹیم ہے بہتر طور پر ہمارا مقدمہ سامنے رکھ سکے گی۔\nرہنما تحریک انصاف ہمایوں مہمند نے کہا کہ اس طرح ہے کہ مجھے نہیں پتہ کہ آپ کیسے ایویلیوایٹ کریں گے، شہادت اعوان صاحب مجھ سے زیادہ اچھے طریقے سے پاکستان کو ریپریذنٹ کریں گے یا میں آپ سے زیادہ پاکستان کا مقدمہ پیش کروں گا یا تو کوئی ٹیسٹ ہوتا وہ تونہیں ہے کوئی چیز نہیں ہے، اب سوال آ جاتا ہے کہ ہم ریپریذنٹ کس کو کر رہے ہیں کیا ہم گورنمنٹ کو ریپریذنٹ کر رہے ہیں یا پاکستان کو کر رہے ہیں، اب انڈیا کا مائنڈ سیٹ دیکھیں کیا انڈیا میں بی جے پی اور کانگریس کے درمیان اللہ واسطے کا بیر نہیں ہے لیکن انھوں نے کیا کیا ہے، سات کمیٹیاں بنائی ہیں، ان میں دو کو لیڈ کر رہے ہیں بی جے پی والے اور باقی پانچ کو اپوزیشن والے لیڈ کر رہے ہیں۔",
        "published_date": "Tue, 20 May 2025 03:39:35 UTC",
        "source": "Express Urdu"
    },
    {
        "guid": "746508af47a26763d3c9e7a5b24f7459",
        "title": "شہیدی جوڑ میلہ 30 مئی اور 16 جون کو منانے کا اعلان",
        "link": "https://www.express.pk/story/2762204/shahidi-jor-mela-30-may-aur-16-june-ko-mananay-ka-elaan-2762204/",
        "image_url": "https://img.express.pk/logo/expresslogo.webp",
        "article": "پاکستان سکھ گردوارہ پربندھک کمیٹی نے سکھوں کے پانچویں گرو ارجن دیو جی کا شہیدی جوڑ میلہ 16 جون کے علاوہ 30 مئی کو بھی منانے کا اعلان کیا ہے۔ \nپاکستان میں گرو ارجن دیو جی کا شہیدی دن نانک شاہی کلینڈر کے مطابق ہر سال 16 جون کو گورودوارہ ڈیرہ صاحب لاہور میں منایا جاتا ہے جبکہ شرومنی گردوارہ پربندھک کمیٹی امرتسر سال یہ دن 30 مئی کو مناتی ہے۔\nمزید پڑھیں: سکھوں کو کرتارپور آنے سے روکنا مودی کے فرقہ وارانہ ایجنڈے کو بےنقاب کرتا ہے، محسن نقوی\nشہیدی جوڑ میلہ منانے کے دن پر تنازع کی وجہ سے بھارت سے سکھ یاتریوں کی کم تعداد پاکستان آتی ہے تاہم پاکستان سکھ گورودوارہ پربندھک کمیٹی نے دو تاریخوں کا تنازع ختم کرتے ہوئے اعلان کیا ہے کہ اس سال سے گروارجن کا شہیدی جوڑ میلہ 16جون کے ساتھ ساتھ 30 مئی کو بھی منایا جائے گا۔\nپاکستان سکھ گورودوارہ پربندھک کمیٹی کے پردھان سردار رمیش سنگھ اروڑہ اور متروکہ وقف املاک بورڈ کے ایڈیشنل سیکرٹری شرائنز سیف اللہ کھوکھر نے بتایا کہ 30 مئی سے 16 جون تک گروارجن دیو کے شہیدی دن اور جوڑ میلہ کی تقریبات کے لیے وقف رہے گا ۔",
        "published_date": "Tue, 20 May 2025 03:39:35 UTC",
        "source": "Express Urdu"
    },
    {
        "guid": "714ddb8d2b3053b187cd0b34e7afea41",
        "title": "اپوزیشن کی قراردادوں کی حمایت نیم دلانہ تھی، خرم دستگیر",
        "link": "https://www.express.pk/story/2762203/oppostion-ki-qarardadon-ki-himayat-name-dilaana-thi-khurram-dastagir-2762203/",
        "image_url": "https://img.express.pk/logo/expresslogo.webp",
        "article": "سابق وفاقی وزیر اسد عمر کا کہنا ہے کہ انڈیا میں جو بی جے پی کی گورنمنٹ ہے ، نریندر مودی ہیں وہ اسی سیاست سے انھوں نے انڈیا میں اپنا اتنا بڑا ووٹ بینک کری ایٹ کیا ہے، ان سے ایکسپیکٹ یہ کرنا کہ ایک دم سے سینس ایبل بات کرنا شروع کر دیں گے تو یہ نہیں ہو سکتا.\nایکسپریس نیوز کے پروگرام اسٹیٹ کرافٹ میں گفتگو کرتے ہوئے انھوں نے کہا کہ یہ آرٹیکل لکھنے کا مقصد میرا یہ تھا کہ انڈیا میں بھی ایک بہت بڑی کانسٹیٹیونسی ہے جو مودی کیخلاف بھی ہے اس لیے میرے خیال میں پولیٹیکل اسپیس بھی موجود ہے اس آرگیومنٹ کے لیے، ظاہر ہے کہ جب کوئی کنفلیکٹ ہوتا ہے تو اس کا نقصان بھی انڈیا کو زیادہ ہوتا ہے. \nرہنما مسلم لیگ (ن) خرم دستگیر نے کہا کہ اچھا ہوتا وہ ڈی جی آئی ایس پی آر کی بریفنگ جو تمام سیاسی جماعتوں کیلیے کی گئی تھی4مئی کو اس میں آ جاتے، جب پاکستان بہت تناؤ کا شکار تھا لیکن انھوں نے فیصلہ کیا کہ وہ نہیں آئیں گے، اگرچہ ہم اس بات کو سراہتے ہیںکہ انھوں نے قومی اسمبلی اور سینیٹ میں جو قراردادیں آئیں ان کی حمایت کی لیکن یہ جو حمایت آئی ہے اپوزیشن کی طرف سے وہ نیم دلانہ تھی، یہ کوئی آخری سفارتی مشن نہیں ہے، اگر حکومت اور اپوزیشن کے درمیان گفتگو ہوتی ہے کوئی اعتماد سازی ہوتی ہے تو آنے والے وفود میں ان کو شامل کیا جائے گا. \nچیئرمین اپٹما کامران ارشد نے کہا کہ میں صرف یہ وضاحت کرنا چاہ رہا ہوں کہ یہ جو اسکیم آئی تھی ایکسپورٹ فسیلیٹیشن اسکیم (ای ایف ایس ) اس اسکیم کا پرپز کچھ اور تھا، اس اسکیم کے بنیادی طور پر دو پرپز تھے، پہلا اس کا پرپز یہ تھا کہ پوری آپ کی ڈومیسٹک ویلیو چین اور ساتھ ساتھ آپ کی جو امپورٹ ہے وہ دونوں بغیر جی ایس ٹی کے آپریٹ کریں کیونکہ جب 18پرسنٹ جی ایس ٹی لاگو ہوتا ہے تو یا تو وہ ان پٹ ، آؤٹ پٹ میں ایڈجسٹ ہوتا ہے یا وہ ایکسپورٹ کی شکل میں ریفنڈمیں جاتا ہے\nکامران ارشد نے مزید کہا کہ آپ کو پتہ ہے ہمارے ریفنڈ مہینوں مہینوں، سالوں سال پھنسے رہتے ہیں ایف بی آر میں اور ایف بی آر اس میں اپنی من مانی اور مرضی کرتا ہے، اس سکیم کا پرپز یہ تھا کہ آپ کی ساری ڈومیسٹک ویلیو چین رجسٹر ہو اور وہ اس اسکیم کا حصہ بنے تاکہ جی ایس ٹی ادا نہ کرنا پڑے۔",
        "published_date": "Tue, 20 May 2025 03:39:35 UTC",
        "source": "Express Urdu"
    },
    {
        "guid": "eb73a5b6cc3bd3a4a4d136b5a54a5be4",
        "title": "نریندر مودی کوسمجھ نہیں آ رہی جواب کس طرح دینا ہے",
        "link": "https://www.express.pk/story/2762202/nerinder-moodi-kosmjh-nahi-aa-rahi-jawab-kis-terhan-dena-hai-2762202/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ نریندر مودی کے ساتھ جو پاکستان نے کی ہے وہ زخموں سے چور چور ہے، اسے سمجھ نہیں آ رہی کہ جواب کس طرح سے دینا ہے، جب انھوں نے اتنا بڑا وفد بنایا دنیا میں جانے کے لیے دنیا کو بتانے کے لیے تو ششی تھرور ان کے ہیڈ تھے، یہ کسی دور میں بہت بڑا دانشور سمجھتا تھا اس شخص کو لیکن جنگ کے دوران جس طرح کے ٹویٹس آئے تو اس کی سارے قلعی کھل گئی۔ \nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہا کہ اس کے مقابلے میں سمجھتا ہوں کہ بلاول کو بنانا ہیڈ اس کا بہت اچھا فیصلہ ہے۔ \nتجزیہ کار فیصل حسین نے کہا کہ بات یہ ہے کہ یہ جو شکست ہوتی ہے نہ یہ یتیم ہوتی ہے، کہتے ہیں نہ کہ شکست یتیم ہوتی ہے اور فتح کے بہت باپ ہوتے ہیں، انڈیا کے ساتھ بالکل یہی معاملہ ہو رہا ہے، انڈیا اس وقت دنیا میں جو ہے تنہا ہوتا جا رہا ہے، انڈیا اس جنگ سے پہلے یا ان جنگی حالات سے پہلے جو جو ملک انڈیا کے ساتھ کھڑے ہوئے تھے وہ انڈیا کے حالات کی وجہ سے شرمندہ ہو کر پیچھے ہٹ گئے ہیں۔ \nتجزیہ کار نوید حسین نے کہا کہ سب سے پہلے یہ کہ بھارت پاکستان کے خلاف سفارتی جنگ ابھی سے نہیں جب سے مودی آئیں ہیں انہوں نے یہ جنگ شروع کر رکھی ہے، 2016 کی ایک تقریر میں مودی نے کہا تھا کہ میں پاکستان کو دنیا میں تنہا کروں گا خصوصاً جو ان کا منترا ہے اسی کو لیکر یہ کہا تھا تب سے ہم نے دیکھا کہ انڈیا نے تسلسل سے یہی پالیسی پکڑی ہوئی ہے۔ \nتجزیہ کار عامر الیاس رانا نے کہا کہ پرائم منسٹر شہباز شریف نے سب سے پہلے ایک آفر کی کاکول میں کہ آپ اس کی انوسٹیگیشن کرا لیں غیر جانبدارانہ دنیا بھر میں جس سے مرضی چاہے کرا لیں، وہاں سے ہماری سفارت کاری کا عمل شروع ہوا، انڈیا دنیا میں منہ دکھانے کے قابل نہیں رہا، جو سب سے بڑا ان کا ٹرمپ کارڈ تھا یعنی پریذیڈنٹ ٹرمپ وہ ان ہی کے گلے پڑ گئے۔\nتجزیہ کار محمد الیاس نے کہا کہ حکومت اپوزیشن کو ساتھ لے لیتی تو کوئی مسئلہ نہیں تھا، تمام پاکستانیوں کو اب ایگریسیو پالیسی اپنانا پڑے گی، ڈپلومیٹس کوا پنی سطح پر، وزرا کو اپنی سطح پر، جو اوورسیز پاکستانی ہیں ان کو بھی بتانا پڑے گا کہ مودی کا اقلیتوں کے بارے میں کیا رویہ ہوتا ہے اور کس طرح ان مارا جاتا ہے، جنگ ابھی ختم نہیں ہوئی دوسری طرف آگئی ہے کیونکہ ایک محاذ اگر اس کا نقصان ہوا ہے تو وہ دوسری طرف آ گیا ہے، اب یہ پاکستان کے خلاف کھلی دہشت گردی پر اتر آیا ہے۔",
        "published_date": "Tue, 20 May 2025 03:39:35 UTC",
        "source": "Express Urdu"
    },
    {
        "guid": "f0a1387efeb9932d9ebd5cb9ba613130",
        "title": "غزوہ ہند",
        "link": "https://www.express.pk/story/2762201/ghazwa-e-hind-2762201/",
        "image_url": "https://img.express.pk/logo/expresslogo.webp",
        "article": "بھارت نریندر مودی کے تکبر کی بہت سزا بھگت رہا ہے‘ پاکستان نے تین دنوں میں بھارت کی چولیں ہلا کر رکھ دیں‘ انڈین ائیرفورس پوری دنیا میں بے عزت ہو کر رہ گئی‘ اس کے تین بڑے عسکری دوست تھے‘ فرانس‘ اسرائیل اور روس‘ فرانس نے بھارت کو رافیل طیارے دیے‘پاکستان نے رافیل گرا کر بھارت کے ساتھ ساتھ فرانس کے منہ پر بھی کالک مل دی‘ روس نے ایس 400 دیا ‘ پاکستان نے دنیا کا مضبوط ترین ائیر ڈیفنس سسٹم تباہ کر کے روس کو بھی بے عزت کر دیا اور اسرائیل نے مودی کو ڈرونز دیے تھے‘ اسرائیلی ماہرین بھی اس جنگ میں شامل تھے۔\n پاکستان نے ڈرونز کا کمیونی کیشن سسٹم بریک کر دیا جس کے بعد یہ اندھی چڑیوں کی طرح پاکستان کی فضا میں ڈولنے لگے اور عام شہری انھیں اپنی رائفلوں سے شکار کرتے رہے لہٰذا اسرائیل بھی بے عزت ہو گیا‘ اس کے برعکس پوری دنیا میں پاکستان کا ڈنکا بج گیا‘ وہ برادر اسلامی ملک جو ہمیں بھکاری سمجھتے تھے وہ بانہیں کھول کر ہماری طرف چل پڑے‘ امریکا ہمیں اہمیت نہیں دے رہا تھا‘ ڈونلڈ ٹرمپ 10 مئی کے بعد اپنی ہر تقریر میں پاکستان اور کشمیر کا حوالہ دینے لگا‘ فرانس سوچ رہا ہے کاش ہم نے رافیل پاکستان کو دیے ہوتے اور چین ہمیں اس وقت اپنا بڑا محسن قرار دے رہا ہے‘ پاکستان نے چین کو وار انڈسٹری کا چیمپیئن بنا دیا اور دنیا نے پہلی مرتبہ چین کے ہتھیاروں کو سیریس لینا شروع کیا۔\n پاکستان کی وجہ سے جے ٹین اور جے ایف 17 کے شیئرز میں بھی اضافہ ہو گیا‘ دوسری طرف پاکستان میں 1998 کے ایٹمی دھماکوں کے بعد پہلی مرتبہ اتنا اتحاد نظر آیا اور پوری قوم فوج کے پیچھے کھڑی ہو گئی‘ پی ٹی آئی کی وجہ سے فوج کا امیج بہت خراب ہو گیا تھا‘ نو مئی 2023 کے واقعات نے فوج کا خوف تک ختم کر دیا لیکن 10مئی نے نہ صرف فوج کا امیج بحال کر دیا بلکہ قوم کو یہ تک سمجھا دیا ہم اگر آج اپنے گھروں میں بیٹھے ہیں اور ہماری مسجدوں میں اذانیں اور نمازیں ہو رہی ہیں تو اس کی واحد وجہ اللہ کی ذات اور پاک فوج ہے‘ جنرل عاصم منیر بھی 10مئی سے ہیرو بن کر ابھرے‘ پاکستان میں آج دو درجن لوگوں کو چھوڑ کر 24 کروڑ لوگ جنرل عاصم منیر کے ہاتھ چومنا چاہتے ہیں۔\n لوگ انھیں فیلڈ مارشل بھی بنانا چاہتے ہیں‘ اس کے ساتھ ساتھ پی ٹی آئی اور عمران خان کا بیانیہ بھی ’’وڑ‘‘ گیا‘ قدرت نے عمران خان کو 22 اپریل کے بعد قوم کے ساتھ کھڑا ہونے کا آخری موقع دیا تھا‘ عمران خان اگر پہلگام کے واقعے کو بنیاد بنا کر فوج اور جنرل عاصم منیر کا ساتھ دینے کا اعلان کر دیتے‘ پارٹی بریفنگ میں شامل ہو جاتی اور فوج کی غیر مشروط حمایت کر دیتی تو آج عمران خان کی رہائی کا عمل شروع ہو چکا ہوتا اور فوج کے دل میں ان کی قدر بھی بڑھ چکی ہوتی لیکن عمران خان دھوکے میں مارے گئے‘ ان کا خیال تھا فوج بھارت کا مقابلہ نہیں کر سکے گی اور یہ عوام کو ایک بار پھر فوج کے خلاف سڑکوں پرلے آئیں گے۔\n علم جوتش کے مطابق بھی اپریل کا آخری اور مئی کا پہلا ہفتہ پاکستان کے لیے انتہائی خطرناک تھا‘ پروفیسر غنی جاوید میرے پرانے کولیگ اور مہربان ہیں‘ یہ بہت بڑے آسٹرالوجر ہیں‘ یہ اپریل کے شروع میں میرے پاس تشریف لائے‘ بہت متفکر تھے‘ ان کا کہنا تھا پاکستان کے برے دن شروع ہو گئے ہیں‘ اپریل کا آخری اور مئی کا پہلا ہفتہ پاکستان کے لیے بہت خطرناک ہے‘ ہم اگر اس کی نحوست سے بچ گئے تو بھی یہ سلسلہ 2027تک چلتا رہے گا‘ یہ اڑھائی سال پاکستان کی تاریخ کا مشکل ترین دور ہو گا‘ پوری قوم دعا اور اتحاد سے ہی اس کا مقابلہ کر سکتی ہے۔\n ان کا کہنا تھا اللہ سے دعا کرو یہ جنرل عاصم منیر‘ عمران خان‘ آصف علی زرداری‘ نواز شریف اور شہباز شریف کو لمبی زندگی دے‘ ان میں سے کسی کا حادثہ ملک کے اندر خوف ناک بحران پیدا کر دے گا اور بھارت اس کا بھرپور فائدہ اٹھائے گا‘ ان کا کہنا تھا بھارتی جوتشی اس پر یقین رکھتے ہیں‘ یہ پاکستان کے خراب ہوتے ستاروں سے واقف ہیں چناں چہ یہ اڑھائی سال پاکستان کو سانس نہیں لینے دے گا‘ یہ بریک کے بعد دوسرا اور دوسرے کے بعد تیسرا حملہ کرتا چلا جائے گا‘ میں نے ان کے انکشافات کو سیریس نہیںلیا لیکن جب22 اپریل کو پہلگام کا واقعہ پیش آیا اور حالات خراب ہوتے چلے گئے تو میں واقعی ڈر گیا اور پروفیسر صاحب سے دوبارہ رابطہ کیا‘ ان کا کہنا تھا 20 مئی کے بعد ایک بار پھر حالات میں ٹرن آئے گا اور 27مئی کا دن ملک کے لیے خطرناک ہو گا اور اس کے بعد یہ سلسلہ چلتا رہے گا۔\nپروفیسر غنی جاوید کے انکشافات اپنی جگہ لیکن 10مئی کو قوم کو بہت بڑی خوش خبری نصیب ہوئی مگر بھارت ہار کے باوجود باز نہیں آیا اور یہ مستقبل میں بھی باز نہیں آئے گا‘ بی جے پی نے 13 مئی کو ہندوستان میں ’’ترنگا یاترا‘‘ شروع کر دی‘ یہ انڈیا کی تاریخ کی پہلی ایسی یاترا ہے جو پورے ملک میں ہو رہی ہے اور اس کا مقصد بھارت کی فتح کا جشن ہے‘ یہ 23مئی کو ختم ہو گی‘ میرا خدشہ ہے نریندر مودی 23مئی کو خوف ناک تقریر کرے گا اور پاکستان سے سیز فائر توڑنے کا اعلان کر دے گا‘ یہ ترنگا یاترا کے ذریعے اس تقریر کے لیے فضا ہموار کر رہا ہے۔\n پوری قوم کو اکٹھا کرے گا‘ کروڑوں لوگوں کو سڑکوں پر لائے گا اور 23یا 24مئی کو اسکرینیں لگا کر تقریر کرے گا اور پھر اعلان جنگ کر دے گا‘ میرے اس موقف کے لیے بطور ثبوت یہ دلیل کافی ہو گی نریندر مودی نے امریکا کے ذریعے نیشنل سیکیورٹی ایڈوائزر کے درمیان رابطے کے لیے 24 مئی تک وقت مانگا ہے‘ کیوں؟اگر یہ مذاکرات کے لیے مخلص ہے تو پھر نیشنل سیکیورٹی ایڈوائزر کے درمیان رابطے کے لیے 24مئی کا انتظار کیوں؟ یہ رابطہ آج کیوں نہیں ہو سکتا؟ دوسرا سیز فائر کے بعد ترنگا یاترا کی کیا ضرورت تھی؟ اور وہ بھی 10 دن طویل‘ یہ یاد رکھیں نریندر مودی ترنگا یاترا کی آڑ میں فوجی اور سفارتی تیاریاں کر رہا ہے‘ یہ عوام کو بھی موبلائز کر رہا ہے چناں چہ جنگ ابھی ختم نہیں ہوئی‘ یہ دوبارہ حملہ کرے گا اور اسی مہینے میں کرے گا اور اس مرتبہ اس کا نشانہ ہماری ائیرفورس اور میزائل سسٹم ہوگا۔\nپاکستان نے بھی تیاریاں شروع کر دی ہیں‘ چین نے جے 35 اے کے نام سے جنریشن فائیو طیارے بنا لیے ہیں‘ یہ اسٹیلتھ طیارے ہیں جنھیں ریڈارنہیں پکڑ سکتا‘ چین پاکستان کو یہ طیارے دے رہا ہے‘ہمارے پائلٹ اس وقت چین میں یہ طیارے اڑانے کی ٹریننگ لے رہے ہیں‘ یہ اچھی خبر ہے لیکن سوال یہ ہے کیا یہ انڈیا نہیں جانتا؟ بھارت جانتا ہے چناں چہ اس کی کوشش ہو گی یہ جے 35 اے سے پہلے پاکستان سے بدلہ لے لے لہٰذا بھائیو زیادہ خوشیاں نہ مناؤ‘ اللہ سے دعا کرو‘ اتحاد قائم کرو اور تیاریاں جاری رکھو‘ زخمی سانپ مرنے سے پہلے بھرپور حملہ کرتا ہے اور نریندر مودی اس کی تیاری کر رہا ہے‘ یہ اگر اس شکست کو خاموشی سے برداشت کر جائے گا تو بھارت سے بی جے پی‘ آر ایس ایس اور نریندر مودی تینوں ختم ہو جائیں گے‘ کانگریس نے 10 مئی کے بعد انگڑائی لینی شروع کر دی ہے‘ راہول گاندھی سڑکوں پر نکل رہا ہے‘ بی جے پی کا اقتدار ریاستوں میں بھی سمٹ رہا ہے‘ میڈیا نے بھی سوال اٹھانا شروع کر دیے ہیں۔\n نریندر مودی دس برسوں میں زیادہ تر نیوز چینلز اور صحافی اپنی جیب میں ڈال چکا ہے لیکن سوشل میڈیا نے نئی شخصیات کو جنم دے دیا اور ان کی آواز ’’گودی میڈیا‘‘ کے مقابلے میں کئی گنا زیادہ ہے چناں چہ رویش کمار اور پروین سوہائے جیسے لوگ اب سوال اٹھا رہے ہیں اور حکومت کے پاس ان کا کوئی جواب نہیں‘ امریکا بھی بھارت کو دانت دکھا رہا ہے‘ ایپل کمپنی نے چین میں اپنا بزنس سمیٹ کر بھارت میں سرمایہ کاری شروع کی تھی‘ ٹاٹا کمپنی کے ساتھ مل کر ایپل نے 2017میں آئی فون کی فیکٹریاں لگائیں‘2024 میں بھارت میں 22 بلین ڈالر کے آئی فون بنے اور امریکا اور دوسرے ملکوں میں ایکسپورٹ ہوئے‘ ڈونلڈ ٹرمپ نے 15مئی کو ایپل کمپنی کے سی ای او ٹم کک کو قطر میں بلا کر بھارت میں فیکٹریاں بند کرنے کا حکم دے دیا‘ یہ مودی سرکار کے لیے معاشی دھچکا ہے لہٰذا نریندرمودی کمرے میں پھنسی بلی بن چکا ہے اور اس کے پاس پاکستان پر حملے یا دونوں ملکوں میں ٹینشن بڑھانے کے علاوہ کوئی آپشن نہیں‘یہ اپنے آپ‘ بی جے پی اور آر ایس ایس کو بچانے کے لیے پاکستان کی طرف پلٹے گا‘ یہ ہم پر حملہ کرے گا‘ ہمیں اپنی کام یابی پر زیادہ خوش نہیں ہونا چاہیے۔\nمیں پریکٹیکل قسم کا دنیا دار انسان ہوں‘ میرا دماغ غزوہ ہند جیسی اصطلاحات کو قبول نہیں کرتا لیکن وقت گزرنے کے ساتھ ساتھ مجھے یقین ہوتا جا رہا ہے تیسری عالمی جنگ دنیا کے سر پر منڈلا رہی ہے‘ یہ جنگ ایران سے اسٹارٹ ہو گی یا ہندوستان سے بس یہ فیصلہ باقی ہے‘ یہ اگر ایران سے اسٹارٹ ہو گئی تو یہ پہلے عالم اسلام کو نگلے گی اور اس کے بعد یورپ اور امریکا کو اپنے نرغے میں لے لے گی‘ چین اور روس بھی اس کا رزق بن جائیں گے اور یہ اگر بھارت سے شروع ہوئی تو چین‘ ترکی اور روس کو اس میں کودتے دیر نہیں لگے گی اور اس کے بعد اسرائیل‘ یورپ اور امریکا خود کو اس سے دور نہیں رکھ سکیں گے اور پھر وہ وقت آ جائے گا جب پوری دنیا ملبے اور راکھ کاڈھیر ہوجائے گی۔\n مجھے وقت کے ساتھ ساتھ غزوہ ہند حقیقت کا روپ دھارتا ہوا محسوس ہو رہا ہے‘ بھارت نے اگر نریندر مودی‘ بی جے پی اور آر ایس ایس کو کنٹرول نہ کیا اگر جنگ کے جنون کو قابو نہ کیا گیا تو مودی اس خطے اور بعدازاں پوری دنیا کو تنور میں جھونکتے دیر نہیں لگائے گا‘ کیوں؟ کیوں کہ یہ اس قبیلے کے ساتھ تعلق رکھتا ہے جو دل سے سمجھتا ہے ’’اگر مودی نہیں تو انڈیا نہیں‘‘ اور یہ وہ سوچ ہے جس کے ہوتے ہوئے یہ خطہ امن سے زندگی نہیں گزار سکتا چناں چہ غزوہ ہند کی تیاری کر لیں‘ یہ اب زیادہ دور نہیں رہا۔",
        "published_date": "Tue, 20 May 2025 03:39:38 UTC",
        "source": "Express Urdu"
    },
    {
        "guid": "f6ca79c02e79ce8784e9fc118ebfe04d",
        "title": "پاکستان کی غیر متوازن خوشحالی",
        "link": "https://www.express.pk/story/2762200/pakistan-ki-ghair-mutawazan-khushhaali-2762200/",
        "image_url": "https://img.express.pk/logo/expresslogo.webp",
        "article": "کسی بھی ملک کے ترقی یافتہ ہونے کے معنی کیا ہیں؟ زیادہ سے زیادہ کارخانے، زیادہ سے زیادہ صنعتیں، بڑی بڑی شاہراہیں اور بلند خام ملکی پیداوار (جی ڈی پی) لیکن سچ پوچھیے تو صحیح معنوں میں ترقی کا پیمانہ اعداد و شمار نہیں بلکہ عوام ہیں۔ ترقی کے اصل معنی عوام کی زندگی کو بہتر بنانا ہے بالخصوص وہ لوگ جو پسماندہ ہیں۔\nآمدنی میں عدم مساوات پاکستان کا دائمی مسئلہ ہے جو معاشی ترقی، سماجی استحکام اور غربت میں کمی پر اثر انداز ہوتا ہے۔پاکستان کو معاشی عدم توازن اور پالیسیوں کے نفاذ کی وجہ سے کافی جدوجہد کرنا پڑی ہے۔ شہری اور دیہی آبادی میں عدم مساوات کی وجہ سے بہت سے مسائل جنم لے رہے ہیں اور یہ خلیج رفتہ رفتہ وسیع سے وسیع تر ہو رہی ہے۔ امیر اور غریب کے درمیان تفاوت بڑھتا جارہا ہے۔\nعدم مساوات کا بنیادی سبب تعلیم اور ہنر مندی تک رسائی نہ ہونا ہے۔ ہمارا نظامِ تعلیم انتہائی فرسودہ ہے جو عصرِ حاضر کے تقاضوں پر پورا نہیں اترتا اور کم آمدنی والے طبقات اس کی پہنچ سے باہر ہیں جس کی وجہ سے ان کے لیے روزگار کے مواقعے بہت ہی محدود ہوجاتے ہیں۔\nعلاوہ ازیں معیشت میں ساختی مسائل عدم مساوات کی ایک بہت بڑی وجہ ہیں۔ آبادی کا ایک بہت اہم حصہ غیر رسمی شعبے میں ملازمت پیشہ ہے لیکن اس سے وابستہ ملازمین کے سر پر تلوار لٹکتی رہتی ہے کہ نہ جانے اسے کب نوکری سے نکال دیا جائے۔ ان بیچاروں کو ان کی محنت کا معقول صلہ بھی نہیں ملتا۔ صنعتی اور سروس سیکٹر سرمایہ دارانہ پیداوار کے لیے موافق ہیں جس کی وجہ سے کم ہنرمند افراد کے لیے روزگار کے مواقعے محدود ہوجاتے ہیں۔\nمعاشرہ انتہائی عدم مساوات کا شکار ہے جس میں امیر اور غریب طبقہ کے درمیان تقسیم علاقہ تک ہی محدود نہیں بلکہ اس میں گروہی اور مذہبی شناخت بھی اثر انداز ہوتی ہے۔ علاقائی تفاوت کا بھی ایک اہم کردار ہے۔ صوبوں کے درمیان معاشی ترقی بھی غیر متوازن ہے جس میں کراچی، لاہور اور اسلام آباد جیسے بڑے بڑے شہری مراکز دیہی علاقوں کی بہ نسبت فائدہ اٹھا رہے ہیں جب کہ دیہی علاقوں میں زراعت آمدنی کا غالب ذریعہ ہے جو جدت اور سرمایہ کاری سے محروم ہے۔\nپاکستان کی پہلی نیشنل ہیومن ڈیولپمنٹ رپورٹ 2003 میں شایع ہوئی تھی جس میں پہلی بار چاروں صوبوں کے درمیان عدم مساوات کی نشاندہی کی گئی تھی۔ پاکستان کی تیسری این ایچ ڈی آر رپورٹ 2021 میں شایع ہوئی جس میں پاکستان کو درپیش عدم مساوات پر مزید تجزیہ کیا گیا ہے۔پاکستان کو مدتِ دراز سے غیر مساوی معاشی ترقی کا مسئلہ درپیش ہے۔ معاملہ یہ ہے کہ بعض صوبوں اور اضلاع میں صورتحال ایک دوسرے سے مختلف ہے۔ کہیں ترقی زیادہ ہے اور کہیں پسماندگی۔این ایچ ڈی آر 2020 کے مطابق پاکستان میں بلوچستان کے علاوہ تمام صوبوں میں فی کس مجموعی علاقائی پیداوار بڑھ رہی ہے۔\nسی پیک پر عمل درآمد کے باوجود بلوچستان ابھی تک پسماندگی کا شکار ہے۔ بلوچستان اور سندھ میں غربت زیادہ ہے۔ انسانی ترقی کے اشاریہ کے لحاظ سے سندھ پہلے جب کہ پنجاب دوسرے اور کے پی کے تیسرے نمبر پر ہے۔ اس فہرست میں بھی بلوچستان کا نمبر آخری ہے۔ یہ بات بھی قابلِ غور ہے کہ پنجاب کے مختلف اضلاع میں بھی عدم مساوات اور ناہمواریاں موجود ہیں۔ مثال کے طور پر جنوبی پنجاب میں آمدنی اور انسانی ترقی کی صورتحال باقی صوبہ کی بہ نسبت زیادہ تسلی بخش نہیں ہے۔\nشہری اور دیہی علاقوں میں ناہمواریوں کی تصویر مختلف ہے۔ این ایچ ڈی آر کے محققین کے مطابق تمام صوبوں کے شہری علاقوں میں فی کس خام ملکی پیداوار زیادہ ہے لیکن اس کے ساتھ ہی شہری علاقوں میں آمدنی میں عدم مساوات بھی زیادہ ہے۔ صنفی تفاوت مسئلہ کو مزید بڑھاتا ہے۔ عمومی طور پر مردوں کے مقابلہ میں خواتین زیادہ غربت کا شکار ہیں۔\nآمدنی میں عدم مساوات سے نبرد آزما ہونے کے لیے مشاورتی پالیسیوں پر عمل درآمد ضروری ہے۔ عمدہ تعلیم تک رسائی اور پیشہ ورانہ تربیتی پروگرام کی توسیع کی بدولت ملازمت کے ذرایع اور کم آمدنی والے طبقوں کی آمدن میں اضافہ کیا جا سکتا ہے۔",
        "published_date": "Tue, 20 May 2025 03:39:38 UTC",
        "source": "Express Urdu"
    },
    {
        "guid": "92343799e3213b4e7a73fd520d03d41d",
        "title": "کیا ٹرمپ اسرائیل سے اکتا چکے ہیں؟",
        "link": "https://www.express.pk/story/2762199/kya-trump-israel-se-ukta-chuke-hain-2762199/",
        "image_url": "https://img.express.pk/logo/expresslogo.webp",
        "article": "ان دنوں ہمارے کچھ دوست اس امکان پر بغلیں بجا رہے ہیں کہ ڈونلڈ ٹرمپ نے تین خلیجی ریاستوں کے پانچ روزہ دورے میں اسلحہ کی فروخت اور امریکا میں سرمایہ کاری کے لیے ساڑھے تین ٹریلین ڈالر کے جو سمجھوتے کیے ہیں ان کے سبب اب خطے سے متعلق امریکی خارجہ پالیسی میں ’’ سب سے پہلے اسرائیل ‘‘ کا اصول بدل گیا ہے۔\nہمارے دوست مشرقِ وسطی سے متعلق امریکی پالیسی میں بتدریج یو ٹرن کا اشارہ دینے کے لیے یہ دلیل استعمال کر رہے ہیں کہ ایک ڈونلڈ ٹرمپ وہ تھے جنھوں نے پہلی مدتِ صدارت کے دوران مشرقِ وسطی کے پہلے سرکاری دورے میں سب سے پہلے اسرائیل کو چنا اور وہاں تل ابیب سے یروشلم منتقل ہونے والے امریکی سفارت خانے کا افتتاح کیا اور گولان کی مقبوضہ پہاڑیوں کو اسرائیل کا حصہ تسلیم کیا۔اس کے بعد ہی ٹرمپ صاحب سعودی عرب پہنچے۔\nاور دوسری مدتِ صدارت شروع ہوتے ہی ٹرمپ نے وائٹ ہاؤس میں جس پہلے مہمان کا استقبال کیا وہ بنجمن نیتن یاہو تھے۔ نیتن یاہو نے کہا کہ ٹرمپ اب تک کے تمام امریکی صدور میں اسرائیل کے دل کے سب سے زیادہ قریب ہیں۔مگر پھر اچانک ٹرمپ کا نیتن یاہو سے دل اچاٹ ہوتا چلا گیا اور اس کا بین ثبوت یہ ہے کہ ٹرمپ نے اس بار اپنے پہلے غیر ملکی دورے میں اسرائیل کو یکسر نظر انداز کرتے ہوئے سعودی عرب ، قطر اور متحدہ عرب امارات میں اترنا پسند کیا۔اس کا مطلب یہ ہوا کہ اب معاشی مفاد امریکی خارجہ پالیسی کا تعین کرے گا نہ کہ خارجہ پالیسی معاشی ترجیحات طے کرے گی۔\nٹرمپ کے منقلب ہونے کے بارے میں مزید دلیل یہ دی جا رہی ہے کہ انھوں نے ایک امریکی نژاد اسرائیلی فوجی کی رہائی کے لیے حماس سے بالا بالا سمجھوتہ کیا۔انھوں نے یمن کے ہوثیوں سے جنگ بندی کے عوض یقین دہانی حاصل کر لی کہ آیندہ امریکی جہازوں کو بحیرہ قلزم اور باب المندب سے گذرتے ہوئے نشانہ نہیں بنایا جائے گا۔ٹرمپ انتظامیہ نے ہوثیوں سے یہ یقین دہانی حاصل کرنے کی زحمت نہیں کی کہ وہ اسرائیل کو نشانہ نہیں بنائیں گے۔یہی وجہ ہے کہ پچھلے دو ہفتے میں کسی امریکی جہاز کو نشانہ نہیں بنایا گیا جب کہ تل ابیب کے بن گوریان ایرپورٹ پر اس عرصے میں دو بار میزائل گرے۔\nیہی نہیں بلکہ اس وقت امریکا اور ایران کے مابین جوہری سمجھوتے کے بارے میں جو بات چیت ہو رہی ہے اس میں امریکا نے اسرائیل سے پیشگی مشاورت گوارا نہیں کی۔اس کے علاوہ ٹرمپ نے اسرائیل کے شدید تحفظات کو نظر انداز کرتے ہوئے شام کے صدر احمد الشرع سے نہ صرف ریاض میں ملاقات کی بلکہ شام پر سے اقتصادی پابندیاں ہٹانے کا اعلان بھی کر دیا اور اسرائیل منہ دیکھتا رہ گیا۔\nتو یہ ہیں وہ نشانیاں جن سے ہمارے رجائیت پسند دانشوروں کو اندازہ ہوا کہ ہوا کا رخ بدل رہا ہے اور اسرائیل رفتہ رفتہ امریکا کی ؟ ڈارلنگ فہرست ‘‘ سے نکالا جا رہا ہے۔\nبارش کے بعد گھڑے پھوڑنا تو سمجھ میں آتا ہے مگر بادل دیکھ کے گھڑے پھوڑنا کس قدر عاقبت اندیشی ہے۔اس کا جواب میں آپ پر چھوڑتا ہوں۔\nکیا یہ وہی امریکا نہیں جس کی ٹرومین انتظامیہ نے نومبر انیس سو سینتالیس میں اقوامِ متحدہ میں فلسطین کو دو حصوں میں تقسیم کرنے کی قرار داد منظور کروانے کے لیے کمزور ممالک کی کلائی مروڑ کے اس قرار داد کے حق میں ووٹ ڈلوایا تھا۔یوں اسرائیل کی پیدائش ممکن ہوئی۔\nاور پھر اسی امریکا کے صدر آئزن ہاور نے اکتوبر انیس سو چھپن میں مصر پر برطانیہ ، فرانس اور اسرائیل کے مشترکہ حملے پر شدید خفگی ظاہر کرتے ہوئے یہ جنگ فوری طور پر روکنے کے لیے دوٹوک موقف اختیار کیا۔اس کے بعد کینیڈی انتظامیہ نے اسرائیل اور فرانس کے درمیان جوہری تعاون پر مسلسل ناخوشی اور تحفظات ظاہر کیے۔تب بھی کچھ لوگوں کو امید ہو چلی تھی کہ امریکا اب اسرائیل کے معاملے میں غیر جانبدار رہے گا۔\nمگر جون انیس سو سڑسٹھ کی عرب اسرائیل جنگ کے بعد امریکا نے مشرقِ وسطی میں اپنے اسٹرٹیجک مفادات کے مستقل تحفظ کے لیے یہ طے کیا کہ اسرائیل علاقے میں عسکری اعتبار سے امریکا کا وفادار پولیس مین رہے گا اور عرب ممالک کو کسی بھی صورت میں فوجی اعتبار سے اسرائیل سے زیادہ طاقت ور نہیں ہونے دیا جائے گا۔\nاس کا پہلا ثبوت اکتوبر انیس سو تہتر کی عرب اسرائیل جنگ میں ملا۔سوویت اسلحے سے لیس شام اور مصر کی افواج نے قلعہ بندیاں توڑ کے اسرائیل کو ابتدائی طور پر بھونچکا کر دیا تو وزیرِ اعظم گولڈا مائر نے نکسن انتظامیہ کو ایس او ایس بھیجا اور یہ پوشیدہ دھمکی بھی دی کہ اگر بروقت امداد نہیں پہنچی تو اسرائیل اپنی بقا کے لیے کوئی بھی انتہائی اقدام ( نیوکلیئر آپشن ) کر سکتا ہے۔\nچنانچہ جنگ شروع ہونے کے ایک ہفتے بعد جب اسرائیل تقریباً نڈھال ہو چکا تھا تب امریکی فضائیہ نے ’’ آپریشن نکل گراس ‘‘ شروع کیا اور ہر ایک گھنٹے بعد اسلحے سے لدا طیارہ اسرائیل میں اترنے لگا۔جب تیس اکتوبر کو باقاعدہ جنگ بندی ہوئی تو امریکا اسرائیل کو اس سے دوگنا اسلحہ پہنچا چکا تھا جتنا جنگ میں تباہ ہوا تھا۔\nوہ دن اور آج کا دن امریکا میں کوئی بھی انتظامیہ کانگریس کے اسرائیل نواز قلعے میں شگاف نہیں ڈال سکی۔اقوامِ متحدہ میں امریکا اسرائیل کی غیر مشروط ڈھال بن گیا۔\nعربوں میں صرف مصر کو اتنی رعائیت دی گئی کہ اگر وہ امریکی کیمپ کا حصہ بن جائے اور اسرائیل کے خلاف آیندہ کسی بھی مہم جوئی سے باز رہے تو اسے نہ صرف اسرائیل کے مساوی سالانہ اقتصادی امداد ملے گی بلکہ مقبوضہ جزیرہ نما سینائی بھی واپس کر دیا جائے گا۔\nشام چونکہ اس دام میں نہیں آیا لہٰذا اسے گولان کی پہاڑیوں سے مستقل ہاتھ دھونا پڑا۔اردن کسی گنتی شمار میں کبھی بھی نہیں تھا اور لبنان تو ہمیشہ غریب کی جورو سب کی بھابھی بنا رہا۔فلسطینیوں کو کیمپ ڈیوڈ اور اوسلو سمجھوتے کے جال میں پھنسا کر انھیں دو ریاستی حل کا لالی پاپ دے کر فلسطینی اتھارٹی نامی ایک ڈھانچہ تھما دیا گیا جسے اب فلسطینی بھی اسرائیل کی بی ٹیم سمجھتے ہیں۔\nکہا جاتا ہے کہ اوباما کے دونوں ادوار میں اسرائیل اور امریکا کے تعلقات میں قدرے ’’ سرد مہری ‘‘ دیکھنے میں آئی۔نیتن یاہو اور اوباما میں بات چیت بند رہی۔مگر یہ کیسی سرد مہری تھی جس کے ہوتے اسرائیل کی فوجی امداد کے جتنے سمجھوتے اوباما دور میں منظور ہوئے ان کی ماضی میں کوئی مثال نہیں ملتی۔\nجو دانشور ٹرمپ کی ’’ کایا کلپ ‘‘ اور اسرائیل سے اکتاہٹ محسوس کر رہے ہیں کیا وہ بتا سکیں گے کہ خلیج کے پانچ روزہ دورے میں ٹرمپ نے ہر مدعے پر بات کی مگر غزہ کے بارے میں ایک بھی واضح جملہ منہ سے نہ نکلا سوائے اس کے کہ وہاں جو ہو رہا ہے افسوس ناک ہے اور ہم غزہ کو ایک ساحلی جنت دیکھنا چاہتے ہیں ( یعنی ٹرمپ اپنے اس اوریجنل خیال پر قائم ہیں کہ غزہ کو خالی کروا کے اسے ’’ جنت ‘‘ بنایا جائے )۔\nکیا میزبانوں میں سے کسی نے ٹریلین ڈالرز کے سمجھوتوں کو غزہ میں جنگ بندی سے مشروط کرنے کی کوشش کی ؟ ٹرمپ کا طیارہ ایرفورس ون فضا میں بلند ہوتے ہی اسرائیل نے غزہ پر مستقل فوجی قبضے کا اعلان کرتے ہوئے اس پر زمین ، فضا اور سمندر سے قیامت برسا دی۔\nتب سے اب تک وائٹ ہاؤس پر ایک معنی خیز خاموشی طاری ہے۔مگر آپ یہی سوچ کے خوش رہئیے کہ ٹرمپ نے مشرقِ وسطی کے دورے میں روائیت کے برعکس اسرائیل کو نظرانداز کر کے گویا ہتھنی کی پشت پر بھالا مار دیا۔\n(وسعت اللہ خان کے دیگر کالم اور مضامین پڑھنے کے لیے bbcurdu.com اورTweeter @WusatUllahKhan.پر کلک کیجیے)",
        "published_date": "Tue, 20 May 2025 03:39:41 UTC",
        "source": "Express Urdu"
    },
    {
        "guid": "8156e21cc097d2884273c9bf2d6a0747",
        "title": "ہندوؤں کا بھی دشمن مودی",
        "link": "https://www.express.pk/story/2762198/hinduon-ka-bhi-dushman-modi-2762198/",
        "image_url": "https://img.express.pk/logo/expresslogo.webp",
        "article": "10 مئی کے بعد دنیا بھر میں بھارت اور اس کے تیسری بار وزیر اعظم بننے والے نریندر مودی کی جگ ہنسائی ہو رہی ہے جس کے جارحانہ انسانیت سوز رویے کی وجہ سے بھارت کی فوجی طاقت کی پول کھل گئی ہے اور 24 سال سے اقتدار میں رہنے والے مودی کی حرص اقتدار پوری نہیں ہوئی اور مودی کا بی جے پی کے سیاسی مفاد اور اپنے مرنے تک اقتدار میں رہنے کا منصوبہ ہی بے نقاب نہیں ہوا بلکہ گودی بھارتی میڈیا نے دنیا بھر میں جھوٹی خبریں پھیلا کر خود کو ہی ناقابل اعتبار بلکہ رسوا کر لیا ہے اور اس میڈیا اور بھارت کا دنیا بھر میں مذاق اڑایا جا رہا ہے اور بھارتی تجزیہ کاروں نے بھی اس کی خبروں کو جھوٹا بلکہ بکواس تک قرار دے دیا ہے اور اب دنیا دونوں پر اعتبار نہیں کر رہی۔شائننگ انڈیا کا دنیا بھر میں چرچہ کیے جانے والے بھارت میں پاکستانی جوانوں نے بھارت کے 70 فیصد علاقے کو تاریک کرکے دنیا کو دکھا دیا کہ بھارت کی مصنوعی ترقی صرف جھوٹ اور بھارتی فوج صرف چند روز کی جنگ کرنے کے قابل نہیں رہی ہے اور فرانس کے جدید اور مہنگے رافیل جہازوں اور جدید آلات سے لیس بھارتی فضائیہ کی فضائی طاقت دنیا نے دیکھ لی بلکہ رافیل جنگی جہازوں سمیت بھارت کے 6 جہاز پاک فضائیہ کے قابل ترین پائلیٹوں نے تباہ کرکے دنیا میں اپنی بھارت پر بالادستی کا ثبوت دے دیا ہے۔\nصرف چار روزہ جنگ میں پاکستانی افواج کی زبردست کامیابی اور بھارت کے مقابلے میں بہترین کارکردگی کو دنیا میں سراہا گیا اور دنیا بھر کے اہم میڈیا اداروں اور اخبارات کی اپنی خبروں میں بھارت کی مصنوعی اور خیالی کامیابی کی کہانیاں عالمی میڈیا کی زبانی دنیا بھر کو اور خود بھارت کے انتہا پسندوں تک پہنچ چکی ہیں مگر بھارت کے متعصب ترین وزیر اعظم مودی نے شرمندگی کا اظہار تو کیا اپنی فوج کی شکست کو بھی تسلیم نہیں کیا بلکہ ادھم پور جا کر اپنی خود ساختہ کامیابی پر شکست خوردہ بھارتی فضائیہ کی کامیابی پر انھیں سراہا اور عقب میں ایک جہاز اور ایس 400 کا صرف ایک حصہ دکھا کر S-400 کی تباہی چھپانے کی مذموم اور بھونڈی کوشش کی اور اپنی شکست کو کامیابی ظاہر کرکے اظہار مسرت کیا جب کہ ناکامی کے آثار خود مودی اور اس کے ناکام فضائی افسروں کے چہروں پر ظاہر تھے جس پر بھارتی میڈیا میں بھی سوال اٹھے ہیں کہ اس جنگ میں اگر بھارت کو کامیابی ملی ہے تو بھارتی فوج کے تمام سربراہوں کے چہرے کیوں لٹکے ہوئے تھے اور جشن پاکستان میں منایا جا رہا تھا جس کے عوام اپنی فوج کی کامیابی پر مٹھائیاں بانٹ رہے تھے اور سب مل جل کر اپنی فوج کی شان دار کامیابی پر ملک بھر میں خوشیاں منا اور فتح پر ریلیاں نکال رہے تھے۔\nحکومت پاکستان نے 16 مئی جمعہ کے مبارک روز ملک بھر میں یوم تشکر منایا کیونکہ پاکستان کی بھارت جیسے 6 گنا بڑے دشمن ملک کے خلاف اللہ کی مدد سے ہی ممکن ہوئی تھی کیونکہ بے شک اللہ ان لوگوں کو پسند فرماتا ہے جو اس کی راہ میں صف بستہ ہو کر لڑتے ہیں گویا وہ سیسہ پلائی ہوئی دیوار ہوں۔ وزیر اعظم پاکستان اپنی فوج اور آپریشن بنیان مرصوص کی شان دار کامیابی پر بھارتی وزیر اعظم مودی کی طرح چھپ کر نہیں بیٹھے بلکہ وہ اور آرمی چیف جنرل عاصم منیر روزانہ میڈیا میں نظر آئے اور انھوں نے کامرہ جا کر ایئربیس پر پاک فضائیہ کے فاتح پائلیٹوں کو شاباش دی اور ان کی کارکردگی کو سراہا۔ اس خوشی کے موقع پر ایئرچیف مارشل ظہیر بابر اور نیول چیف نوید اشرف بھی موجود تھے۔\nاس سے قبل وزیر اعظم پاکستان آرمی چیف، ایئر چیف اور وفاقی وزیروں کے ہمراہ پسرور کینٹ کے دورے پر بھی گئے اور آپریشن بنیان مرصوص میں غیر معمولی بہادری دکھانے والے فوج کے جوانوں کے پاس بھی گئے اور سب میڈیا میں ایک آواز ہو کر نعرہ تکبیر بلند کرتے نظر آئے اور بزدل بھارت کا وزیر اعظم مودی ادھم پور کے دکھاوے کے دورے کے پاس اپنی شکست خوردہ فوج کے پاس ان کے حوصلے بڑھانے بھی نہیں گیا اور نہ کہیں میڈیا یا محاذوں پر نظر آیا جو اپنے عوام کو مصنوعی کامیابی پر جشن منانے کا کہہ چکا تھا جب کہ بھارت میں شکست پر صف ماتم بچھی تھی۔\nمسلمانوں کا دشمن نریندر مودی جو اب دنیا میں سرینڈر مودی کے نام سے بدنام ہو چکا ہے اور اس کی مسلمان دشمن بی جے پی کو ایسے ہی نااہل وزیر اعظم کی ضرورت تھی جو مسلمان دشمنی کے باعث13 سال بھارتی گجرات کا وزیر اعلیٰ رہا جس کی حکومت میں ٹرین میں ایک ہزار مسلمانوں کا کھلے عام قتل عام ہوا تھا جس پر امریکا میں بھی اسے قصائی کہا جاتا تھا اور اس کی امریکا میں داخلے پر پابندی تھی مگر بھارت کے مسلم دشمن انتہا پسندوں نے اسے 2014 میں سیکولر کہلانے والے بھارت کا وزیر اعظم بنا دیا جس کے بعد سے وہ مسلم دشمنی میں اندھا ہو چکا۔ مسلمانوں کا سب سے بڑا قاتل اور قصاب مودی بھارت کو صرف ہندوؤں کا ملک بنانے پر تلا ہوا ہے۔\nاپنی عمر کے آخری حصے میں اولاد سے محروم مودی تاحیات وزیر اعظم رہنے کے منصوبے بنا رہا ہے جسے خود اپنے ملک کے ہندوؤں کا بھی احساس نہیں اور بھارتی ہندو بھی مودی کی جنگی جنونیت کا شکار ہیں جو جانتے بھی ہیں کہ بھارت کا مقابلہ ایٹمی قوت کے حامل پاکستان سے ہے جو جنگ کو وسعت بھی دے سکتا تھا۔ بھارتی عوام کو احساس سے محروم مودی کو کہنا چاہے کہ وہ بھارت کی جان چھوڑے مگر وہ چھوڑے گا نہیں جس کی اپنی اولاد نہیں تو وہ دوسروں کی اولادوں کا خیال کیوں کرے گا؟",
        "published_date": "Tue, 20 May 2025 03:39:43 UTC",
        "source": "Express Urdu"
    },
    {
        "guid": "07b2d0c597164adf9e549d975d9b6cd5",
        "title": "سفارتی جنگ کا آغاز",
        "link": "https://www.express.pk/story/2762197/sifaarati-jang-ka-aaghaz-2762197/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان سیز فائر جاری ہے۔ یہ سیز فائر فی الحال مستقل ہے۔ میں نے پہلے بھی لکھا ہے کہ میں اس رائے سے متفق نہیں کہ کچھ دن بعد بھارت پاکستان پر دوبارہ حملہ کر دے گا۔ یہ نریندر مودی کی خواہش تو ہو سکتی ہے لیکن مودی کے لیے فی الحال یہ بہت مشکل ہے۔ وہ اکیلے بھارت کے مالک نہیں ہیں۔ وہاں ایک نظام حکومت ہے، وہ بادشاہ نہیں ہیں۔ ان کی جماعت بی جے پی میں بھی اب اختلافات نظر آرہے ہیں۔ اس لیے وہ چاہتے ہوئے بھی دوبارہ حملہ نہیں کر سکتے۔\nیہ درست ہے کہ اس شکست نے مودی کو بہت کمزور کیا ہے۔ کمزور مودی زیادہ خطرناک ہو سکتا ہے۔ لیکن ابھی مودی کے لیے سب سے بڑا مسئلہ سفارتی عالمی تنہائی ہے۔ بھارت میں ایک طرف شکست کا دکھ ہے دوسری طرف یہ بحث بھی ہے کہ دنیا بھارت کے ساتھ نہیں۔ دنیا کے اہم ممالک بھارت کے ساتھ نہیں۔ دنیا نے اس جنگ میں بھارت کا ساتھ نہیں دیا ہے۔\nآپ بھارت کی طرف سے دیکھیں تو انھیں امریکا بھی اپنا مخالف نظر آتا ہے، چین مخالف ہے، انھیں یورپی یونین بھی اپنا مخالف نظر آتا ہے، انھیں ترکی اور آذربائیجان سے بھی بہت گلے ہیں، انھیں عرب ممالک بھی کھل کر اپنے ساتھ نظر نہیں آئے۔ بھارت کو تو یہ بھی دکھ ہے کہ روس نے بھی متوازن پالیسی رکھی۔ روس اس طرح بھارت کے ساتھ نہیں کھڑا تھا جیسے چین پاکستان کے ساتھ کھڑا تھا۔ اس لیے بھارت میں ایک طرف جنگی شکست پر ماتم ہے تو دوسری طرف سفارتی شکست پر بھی بہت ماتم ہے۔\nبھارتی وزیر خارجہ پر بھارت میں سخت تنقید ہو رہی ہے۔ بھارت میں انھیں ایک نالائق وزیر خارجہ کہا جا رہا ہے۔ عوامی غصہ کی وجہ سے ان کے گھر کی سیکیورٹی بڑھا دی گئی ہے۔ سیکریٹری خارجہ کے خلاف بھی ایک مہم نظر آئی ہے۔ اس لیے بھارت میں ملکی خارجہ پالیسی پر بہت تنقید ہے۔ وہاں سوال ہو رہا ہے کہ کونسا ملک اس لڑائی میں علانیہ بھارت کے ساتھ کھڑا تھا۔ تمام ممالک نیوٹرل ضرور تھے لیکن کوئی بھارت کے ساتھ نہیں کھڑا تھا۔ واحد ملک جو بھارت کے ساتھ کھڑا تھا وہ اسرائیل تھا۔ بھارت میں یہ سوال ہے کہ اسرائیل کے علاوہ کوئی ساتھ نہیں تھا۔\nاس لیے بھارت نے اپنی عالمی سفارتی تنہائی کو دور کرنے کے لیے ایک پارلیمانی وفد دنیا کے دورے پر بھیجنے کا اعلان کیا ہے ۔ اس پارلیمانی وفد میں بھارتی اپوزیشن جماعتوں کے نمایندے بھی شامل ہیں۔ کانگریس کے ششی تھرور اس کی قیادت کر رہے ہیں۔ اس کے علاوہ دیگر اپوزیشن جماعتوں کے نمایندے بھی اس وفد میں شامل ہیں۔\nسب نے بھارت کے لیے جانے کا اعلان کیا ہے۔ وہاں یہ بات کی جا رہی ہے کہ یہ مودی کا نہیں بھارت کا مسئلہ ہے اس لیے ہم سب جائیں گے۔ یہ پارلیمانی وفد دنیا کے اہم ممالک کا دورہ کرے گا، وہاں کے تھنک ٹینکس سے ملے گا، میڈیا سے ملے گا، حکومتی نمایندوں سے ملے گا، ان ممالک کے پارلیمنٹیرین سے ملے گا اور کوشش کرے گا کہ نہ صرف رائے عامہ بھارت کے حق میں ہموار کی جائے بلکہ پاکستان کے خلاف اس ملک کی مکمل حمایت بھی حاصل کی جائے۔ اس طرح آپ کہہ سکتے ہیں کہ بھارت نے پاکستان پر ایک سفارتی حملہ کرنے کا منصوبہ بنایا ہے۔ جس میں وہ دنیا کے اہم ممالک سے پاکستان کے خلاف حمایت مانگے گا۔\nبھارت کی اس حکمت عملی کے جواب میں پاکستان نے بھی دنیا میں ایک پارلیمانی وفد بھیجنے کا اعلان کیا ہے۔ اس وفد کے بھی وہی مقاصد ہیں جو بھارتی وفد کے ہیں۔ اس نے وہی کام پاکستان کے لیے کرنا ہے۔ پاکستانی وفد کی قیادت بلاول بھٹو کر رہے ہیں۔ اس وفد میں بھی مختلف سیاسی جماعتوں کے نمایندے شامل ہیں۔ یہ بھی دنیا کے اہم ممالک کا دورہ کرے گا اور پاکستان کے حق میں رائے عامہ ہموار کرنے کا کام کرے گا۔\nدونوں جانب سے وفود بھیجنے کے اعلان سے ایک سفارتی جنگ کا ماحول بن گیا ہے۔ یہ کہا جا رہا ہے کہ اب سفارتی جنگ کا آغاز ہو گیا ہے۔ اس جنگ میں پاکستان کا پلہ بھاری ہے۔ ابھی دنیا پاکستان کے ساتھ ہے۔ بھارتی وفد کاکام مشکل ہے۔ کیا بھارتی وفد دنیا سے پاکستان کے خلاف جنگ میں حمایت مانگے گا۔ یہ تو عملی طور پر ناممکن ہوگا۔ اس لیے میں سمجھتا ہوں بھارتی وفد اب جنگ کی بات نہیں کرے گا۔ اس کے اہداف مختلف ہونگے ہمیں ان اہداف پر نظر رکھنی ہوگی۔\nبھارتی وفد دنیا کے اہم ممالک کو پاکستان سے معاشی تعاون محدود کرنے پر قائل کر سکتا ہے۔ وہ دنیا کے اہم ممالک کو پاکستان سے تجارت محدود کرنے پر کہہ سکتا ہے۔ وہ دہشت گردی کو بہانہ بناتے ہوئے پاکستان پر معاشی پابندیوں کے لیے لابنگ کرسکتا ہے۔ جیسے پہلے پاکستان کو فیٹف کی گرے لسٹ میں پھنسایا گیا تھا۔ اب بھی کوئی ایسی چال چلی جا سکتی ہے کہ پاکستان کو دہشت گردی کے چکر میں معاشی پابندیوں میں پھنسایا جاسکے۔ بھارتی وفد پاکستان کو معاشی طورپر کمزور کرنے کا کام کر سکتاہے۔ کیونکہ بھارت کو اندازہ ہے کہ پاکستان ایک کمزور معیشت ہے۔ اس لیے معاشی حملہ برداشت نہیں کر سکے گا۔\nجواب میں پاکستانی وفد نے بھارت کی اس ساری حکمت عملی کو ناکام بنانا ہے۔ پاکستان کے معاشی مفادات کا تحفظ کرنا ہے۔ بھارت کے دہشت گردی کے جھوٹے بیانیہ کو ناکام بناناہے۔ بھارت دہشت گردی کے جو جھوٹے الزامات پاکستان پر لگاتا ہے ان کی حقیقت دنیا کے سامنے رکھنی ہے۔ اس کے ساتھ ساتھ بھارت پاکستان میں جو دہشت گردی کر رہا ہے وہ بھی دنیا کے سامنے رکھنا ہے۔ بلوچ دہشت گرد تنظیموں اور بھارت کا گٹھ جوڑ بھی دنیا کے سامنے رکھنا ہے۔\nاس جنگ کے بعد ہم نے افغانستان اور بھارت کے درمیان متعدد رابطے دیکھے۔ دنیا کے بجائے بھارت افغانستان پر بہت توجہ دے رہا تھا۔ بھارت کی ایک دم جنگ کے بعد افغانستان پر غیر ضروری توجہ نے پاکستان میں بھی خطرہ کی گھنٹیاں بجائی ہیں۔ ہمیں خطرہ ہوا کہ بھارت پاکستان میں حالات کو خراب کرنے کے لیے افغانستان کو مزید استعمال کرنا چاہتا ہے۔ اسی لیے دنیا کو چھوڑ کر افغانستان سے بات کر رہا ہے۔ اس کو روکنے کے لیے پاکستان نے چین کی مدد لی ہے۔ چین نے بیجنگ میں پاکستان اور افغانستان کے درمیان مذاکرات کا اہتمام کیا ہے۔ چین بھی اس میں موجود ہوگا۔ مقصد افغانستان کو بھارت کی گود میں جانے سے روکنا ہے۔ میں سمجھتا ہوں یہ ایک اچھی حکمت عملی ہے۔جب پاکستان میں امن کی بات ہو تو افغانستان کی غیر معمولی اہمیت ہے۔ بھارت ماضی میں بھی افغانستان کو پاکستان کے خلاف استعمال کرتا رہا ہے۔ اس لیے اس موقع پر افغانستان کو روکنا بہت ضروری ہے۔ اسی طرح پاکستانی وزیر اعظم ایران بھی جا رہے ہیں تا کہ خطہ میں پاکستان کی جو حمایت موجود ہے اس کو قائم رکھا جا سکے۔",
        "published_date": "Tue, 20 May 2025 03:39:45 UTC",
        "source": "Express Urdu"
    },
    {
        "guid": "fc75548226fde44f03770953a733f4a6",
        "title": "جمہوری سیاسی ساکھ کو بحال کرنا ہوگا",
        "link": "https://www.express.pk/story/2762196/jamhori-siyasi-saakht-ko-bahaal-karna-hoga-2762196/",
        "image_url": "https://img.express.pk/logo/expresslogo.webp",
        "article": "پاکستان ایک جمہوری ریاست ہے اور اس کا مستقبل بھی جمہوری،آئینی اورقانونی معاملات سے جڑا ہوا ہے۔ دنیا میں ہم ایک کمزور جمہوری ریاست ہیں اور ایک ارتقائی جمہوری عمل سے گزر رہے ہیں۔ جمہوری ریاستوں کی عالمی درجہ بندی میں ہم کافی پیچھے کھڑے ہیں۔اکنامسٹ انٹیلی جنس یونٹ(ای آئی یو( 2025کے مطابق دنیا کے جمہوری ملکوں میں پاکستان124ویں نمبر پر ہے۔اس رپورٹ کے بقول پاکستان کی عالمی درجہ بندی 2.84فیصد ہے۔یہ درجہ بندی دنیا کے دس جمہوری ملکوں میں خراب جمہوریت کی نشاندہی کرتی ہے۔\nجمہوریت محض عام انتخابات اور اس کے نتیجے میں منتخب حکومت کی تشکیل کا نظام ہی نہیں ہے بلکہ یہ ایک مکمل سیاسی پیکیج ہے جس میں سیاسی قیادت، اہل علم اور اہل تجارت کے رویے اور سماجی کلچر بھی رواداری پر استوار ہوتا ہے، اور یوں حکومت کے ساتھ ساتھ شہریوں کے حقوق کی ضمانت بھی دی جاتی ہے۔\nباشعور اور ذمے دار میڈیا، انسانی حقوق، آئین اور قانون کی پاسداری جمہوری نظام کے بنیادی اصول ہوتے ہیں۔ دنیا کے پسماندہ اور نظریاتی خلفشار کا شکار ممالک نظر ڈالیں تو ان میں عام انتخابات سے لے کر حکومت سازی کی تشکیل اور انسانی حقوق سے لے کر میڈیا کی آزادی یا اظہار آزادی اور انصاف کا نظام کئی طرح کے سوالات رکھتا ہے۔\nیہ بات علمی اور فکری حلقوں میں کافی شدت کے ساتھ زیر بحث ہے کہ پاکستان میں جمہوریت ہمیشہ کمزور رہی ہے اور غیر جمہوری قوتیں بالادست ہوتی ہیں۔ ایسے محسوس ہوتا ہے کہ ہماری بظاہر جمہوری قوتوں اور غیر جمہوری قوتوں کے درمیان ہم آہنگی ہے۔یہ ہی وجہ ہے کہ ہمیں اب جمہوری جدوجہد کے امکانات بھی محدود نظر آتے ہیں اور سیاسی جماعتوں کی قیادت کے ساتھ ہمیں میڈیا،سول سوسائٹی اور عدلیہ کے نظام کی بھی کمزوری کے پہلو نمایاں نظر آتے ہیں۔یقیناً اس عمل کو پیدا کرنے میں یا جمہوریت کی کمزوری میں غیر سیاسی قوتوں کا بھی عمل دخل زیادہ ہے اور جمہوریت کے عدم تسلسل کی کہانی بھی ان ہی غیر سیاسی قوتوں سے جڑی ہوئی ہے۔لیکن یہ کہانی کا ایک پہلو ہے اور کہانی کا دوسرا پہلو سیاسی جماعتوں،سیاسی قیادتوںاور اہل دانش کا بھی ہے جن کے طرزعمل سے بھی جمہوری عمل کمزور ہوا ہے۔\nاصل میں سیاسی جماعتوں کا اپنا داخلی یا سیاسی نظام بہت سی خرابیوں کے ساتھ موجود ہے اور اگر سیاسی جماعتوں نے اپنے اندر جدیدیت کی بنیاد پر تبدیلیاں نہیں کی اور نئے جمہوری رجحانات کو قبول نہیں کیا تو پھر خارجی محاذ پر جمہوریت کو بچانا اور زیادہ مشکل ہوجائے گا۔جمہوریت اپنی ساکھ اس وقت قائم کرتی ہے جب اس کے اہم سیاسی فریق کا اپنا داخلی جمہوریت کا مقدمہ مضبوط ہو اوروہ اپنے سیاسی اور حکمرانی کے نظام میں لوگوں اور بالخصوص کمزور افراد کے بنیادی حقوق کی ضمانت دے رہی ہو۔اس لیے جمہوریت کی ساکھ براہ راست عوامی مفادات یا کمزور طبقات کی جدوجہد یا ان کے حقوق سے جڑی ہوتی ہے۔لیکن پاکستان میں ریاست،حکومت اور عوام کی سطح پر موجود بڑی خلیج یا بداعتمادی کا ماحول یا عوامی مفادات کے برعکس بری طرز حکمرانی میں جمہوریت کا مقدمہ کبھی بھی مضبوطی اختیار نہیں کرسکتا۔\nکیونکہ یہاں عملی جمہوریت اور عوام ایک دوسرے کے مدمقابل کھڑے ہیں۔اسی طرح جمہوریت کی ساکھ کی بنیادی کنجی ملک میں موجود اداروں کی خودمختاری ہوتی ہے اور ادارے افراد کے مقابلے میںآئین اور قانون کے ساتھ کھڑے ہوتے ہیں۔لیکن ہم نے عملاً اداروں کے مقابلے میں افراد کو کھڑا کیا یا ان کو طاقت دی تو ادارے بھی افراد کے ساتھ ہی کھڑے نظر آتے ہیں۔اداروں میں سیاسی بنیاد پر تقرری کے عمل نے مجموعی طور پر ہماری ادارہ جاتی ساکھ کو سخت نقصان پہنچایا ہے ۔مثال کے طور پر عالمی درجہ بندی میں ہمارا عدالتی نظام کہاں کھڑا ہے خود بڑا سوالیہ نشان ہے۔ایک بڑا مسئلہ سول ملٹری تعلقات کا ہے ۔ہم ابھی تک سول ملٹری تعلقات میں ایک ایسا مشترکہ فریم ورک طے نہیں کرسکے جس سے مستقبل کے تناظر میں کوئی مسائل پیدا نہ ہوں۔\nپاکستان میں اگر جمہوریت کو درست سمت میں آگے کی طرف بڑھنا ہے تواس بنیادی نقطہ کا علاج مشترکہ طور پر تلاش کرنا ہوگا۔یہ کام مقابلہ بازی یا ایک دوسرے پر الزامات کی صورت میں ممکن نہیں ہوگا بلکہ حالات کو اور زیادہ بگاڑ کی طرف لے کر جائے گا۔ سب کو بھی یہ بات سمجھنی ہوگی کہ اس ملک کا مستقبل جمہوریت ہی کی بنیاد پر جڑا ہوا ہے اور اس سے انحراف ہمارے جمہوری تشخص کی نفی ہوگا۔\nاسی طرح جمہوریت یا پارلیمانی نظام میں پارلیمنٹ کی اہمیت ہوتی ہے مگر ہم نے قومی فیصلوں کو پارلیمنٹ کے بجائے بند کمروں یا مخصوص لوگوں تک محدود کردیا ہے جس سے جمہوری نظام کی مختلف فریقوں میں قبولیت نہیںہوتی اور کوئی بھی اس موجودہ جمہوری نظام کے ساتھ کھڑے ہونے کے لیے تیار نہیں۔ ہمارے حکمران طبقات جس انداز سے اس ملک کے نظام کو چلانے کی کوشش کرتے آرہے ہیں،اس کے مثبت پہلو کم ہیں جب کہ منفی پہلو زیادہ ہیں۔\nجمہوری معاشروں میں متبادل آوازوں کو سنا جاتا ہے اور مختلف خیالات کے باوجود باہمی رشتوں کا احترام کیا جاتا ہے۔لیکن اگر ہم نے اس کے برعکس متبادل یا مخالف خیالات کے نظریات کو طاقت کی بنیاد پر دبانا ہے یا کچلنا ہے تو اس کا ردعمل جمہوری معاشروں میں سخت ہوتا ہے اور یہ عمل ریاست اور حکومت کے بارے میںمنفی سوچ کو بھی جنم دیتا ہے۔اس لیے جمہوریت کی ایک بڑی خوبی مختلف نظریات کے حامل افراد کے بارے میں ہم آہنگی پیدا کرنا اور ان کی قبولیت ہوتی ہے۔\nاسی طرح جمہوریت طاقت کی حکمرانی کے بجائے مشاورت کی بنیاد پر آگے بڑھتی ہے اور اسی بنیاد پر سیاسی مسائل کا حل بھی سیاسی،آئینی اور قانونی فریم ورک میں تلاش کیا جاتا ہے ۔لیکن ہم یہ غلطی تواتر کے ساتھ کررہے ہیں کہ سیاسی مسائل کا حل طاقت کی حکمرانی میں تلاش کرنے کی کوشش کرتے ہیں جس سے جمہوری عمل ایک طرف متاثر ہوتا ہے تو دوسری طرف مقابلے میںانتہا پسند اور پرتشدد رجحانات سامنے آتے ہیں جو ریاستی اور حکومتی رٹ کو چیلنج کرکے سیاسی نظام کو کمزور کرنے کا سبب بنتے ہیں۔\nاس لیے ہمیں یہ طے کرنا ہوگا کہ اس ریاست کو کس نظام کے تحت چلانا ہے اور اگر ہماری بنیاد سیاسی اور جمہوری نظام ہے تو پھر حقیقی جمہوریت کی طرف آگے بڑھنا ہوگا۔ اس کے لیے ہمیں اپنے تمام اداروںکوعملا جمہوری بنیادوں پر استوار کرنا ہوگا جہاں جمہوری اصولوںکے ساتھ ساتھ آئین اور قانون کی حکمرانی کو فوقیت حاصل ہوگی۔اس لیے اگر ہم نے اپنی ریاست کی جمہوری ساکھ کو قائم کرنا ہے تو کچھ نیا پن کرنا ہوگا اور جمہوریت کو عوامی مفادات کے ساتھ جوڑ کر لوگوں کے اعتماد کو بھی اس نظام پر لانا ہوگا تاکہ لوگ جمہوری نظام کے ساتھ کھڑے ہوسکیں ۔",
        "published_date": "Tue, 20 May 2025 03:39:48 UTC",
        "source": "Express Urdu"
    },
    {
        "guid": "bd6daf6801c41dd6e9f176a6fc84eaa7",
        "title": "بھارتی آبی جارحیت، خطے کا امن خطرے میں",
        "link": "https://www.express.pk/story/2762195/bhaarti-aabi-jarhaat-khittay-ka-aman-khatray-mein-2762195/",
        "image_url": "https://img.express.pk/logo/expresslogo.webp",
        "article": "پاک فوج کے ترجمان لیفٹیننٹ جنرل احمد شریف چوہدری نے کہا ہے کہ کوئی پاکستان کا پانی روکنے کی جرات نہ کرے، چوبیس کروڑ سے زائد لوگوں کا پانی روکنے کا کوئی پاگل آدمی ہی سوچ سکتا ہے۔ بھارت نے پانی روکا تو پاکستان کے ردعمل کے نتائج سالوں اور دہائیوں تک محسوس کیے جائیں گے۔ بھارت کے یک طرفہ اقدامات نہ صرف پاکستان کی سالمیت کے لیے خطرہ ہیں بلکہ خطے میں امن و امان کے لیے بھی چیلنج ہیں۔ پانی کا مسئلہ دونوں ممالک کے درمیان پہلے ہی متنازع ہے۔\nپہلگام واقعے کے بعد جیسے ہی دونوں ملکوں میں کشیدگی کا آغاز ہوا، بھارت نے یکطرفہ طور پر سندھ طاس معاہدہ ختم کرنے کا اعلان کردیا۔ یہ اقدام نہ صرف دونوں ممالک کے درمیان موجود معاہدے کی شرائط کے خلاف ہے بلکہ بین الاقوامی قوانین کی بھی صریحاً خلاف ورزی ہے اور یہ بھارت کی جانب سے پاکستان کی سالمیت پہ آبی جارحیت سے کم کچھ نہیں۔ بھارت کا یہ موقف ہے کہ وہ اپنے اندرونی معاملات میں مداخلت نہ ہونے دینے کا حق رکھتا ہے اور اپنے دریاؤں پر تعمیراتی کام اور ان کا پانی روکنے کا مجاز ہے۔ تاہم، سندھ طاس معاہدے کے تحت بھارت کو مغربی دریاؤں پر صرف محدود تعمیرات کی اجازت ہے، جن کا مقصد صرف بجلی کی پیداوار اور معمولی ذخیرہ ہوتا ہے اور وہ بھی اس شرط پرکہ اس سے پاکستان کے پانی کے حصے پرکوئی اثر نہ پڑے۔\n فطرت کے اپنے قانون ہیں اور قدرت سے مقابلہ مہنگا پڑا کرتا ہے۔ بھارت کو معلوم تو ہوگا کہ برہم پتر دریا کی کلائی چین کے ہاتھ میں ہے، برہم پتر تبت سے بہتا ہوا بھارت کے شمال مشرقی علاقوں سے گزرکر بنگلہ دیش تک جاتا ہے۔ چین کا یہ ڈیم بنانے کا منصوبہ بہاؤ کے تغیرکا سبب بن سکتا ہے، یوں بھارت ہی نہیں بنگلہ دیش کو بھی مشکل ہوگی، بنگلہ دیش بھی سمجھ لے ویسے تو نیپال سری لنکا سمیت بھارت سبھی سے کدورت رکھتا ہے! بھارتی وزیراعظم نریندر مودی کو یہ بات یاد رکھنی چاہیے کہ فطرت کے خلاف کوئی بھی عمل دراصل زمین پر فساد پھیلانے کے مترادف ہے۔\n عالمی بینک کی گارنٹی کے تحت ہوئے سندھ طاس معاہدے کی بھارت قانونی طور اورکسی بھی صورت میں خلاف ورزی کر کے پاکستان کا پانی بند نہیں کرسکتا۔ معاہدے کی شقوں کے تحت دونوں ممالک اس بات کے پابند ہیں کہ وہ ایک دوسرے کے پانی کے حقوق کا احترام کریں گے۔ بھارت کی جانب سے کسی بھی یکطرفہ اقدام کو معاہدے کے تحت چیلنج کیا جا سکتا ہے۔ بھارت کے لیڈر بار بار یہ دھمکیاں دے چکے ہیں کہ ہم پاکستان کو بوند بوند پانی کے لیے ترسائیں گے۔ اسی ارادے پر عمل پیرا ہوکر بھارتی حکومت نے انڈس بیسن پر مختلف پروجیکٹس پرکام شروع کردیا۔\nان میں بگلیہار، پکاڈل، ڈل ہستی، نیمو باز گو، رتلے، اوڑی، کشن گنگا اور Dumkhar سمیت مغربی دریاؤں پر بھارت کے چھوٹے بڑے 155ہائیڈرو پاور منصوبے شامل ہیں۔ مشرقی دریا تو سندھ طاس معاہدے کی وجہ سے پہلے ہی بھارت کے زیر تصرف ہیں، اب مغربی دریاؤں پر بھی اتنے منصوبے شروع کیے جا چکے ہیں کہ جو پاکستان کی زرعی معیشت کے لیے شدید خطرہ ہیں اور یہ بھارت کی کھلی آبی جارحیت ہے۔\nبھارت نے کشن گنگا ڈیم سے 22 کلومیٹر طویل نہر نکال کر اس کے قدرتی بہاؤ میں فرق ڈال دیا ہے۔ آگے چل کر شاید یہ دریا کے بہاؤ میں کمی اور وادی نیلم کے قدرتی ماحول کو متاثرکرے گی۔ کشن گنگا ڈیم سے پاکستان کے پانی میں 27 فیصد کمی ہوگی اور اس کے نتیجے میں نیلم جہلم ہائیڈرو پاور پروجیکٹ کی پیداواری صلاحیت میں بھی واضح کمی کا امکان ہے۔\nسندھ طاس معاہدے کے تحت راوی، بیاس اور ستلج پر بھارت کا حق تسلیم کیا گیا ہے اور سندھ، جہلم اور چناب پر پاکستان کا۔ معاہدے کے تحت بھارت ان دریاؤں کا صرف30 فیصد پانی استعمال کرسکتا ہے۔ بھارت اس وقت بھرپورکوشش میں ہے کہ وہ مغربی دریاؤں کے پانی سے نہریں نکالے اور ان کا پانی ذخیرہ کرنے کے نئے منصوبے شروع کرے۔\nبھارت نے پاکستان کو اشتعال دلانے کے لیے چناب کا پانی بند کردیا اور بہانہ یہ بنایا کہ ڈیم کی سالانہ صفائی کے بعد اسے بھرا جا رہا ہے، حالانکہ اس کے لیے جولائی، اگست کا مہینہ چُنا جاتا ہے جب شدید گرمی کے باعث گلیشیرز پگھلنے میں تیزی آتی ہے اور پانی کا بہاؤ تیز ہوتا ہے۔ اس وقت پانی کا بہاؤ پہلے ہی کم ہے جب کہ بھارت کی اس حرکت سے چناب کے پانی میں 90 ہزار کیوسک تک کی کمی ہو گئی ہے۔ یہ سندھ طاس معاہدے کی صریح خلاف ورزی ہے۔\n ایک سوال یہ بھی ہے کہ کیا بھارت طویل المدت تک پاکستان کا پانی روک سکتا ہے؟ فی الحال تو ایسا ممکن نہیں ہے لیکن بہاؤ میں کمی پاکستان میں زراعت کو شدید نقصان پہنچا سکتی ہے کیونکہ یہ پاکستان میں چاول کی بوائی کا سیزن ہے، ایسے میں فصلوں کو پانی کی ضرورت ہوتی ہے۔ دوسری جانب بھارت نے نئے آبی منصوبوں کی بھی منظوری دے دی ہے اور ان پرکام تیزکردیا ہے۔ بھارت چار سال سے واٹرکمشنر کی میٹنگ بھی نہیں ہونے دے رہا کیونکہ اس طرح اس کی پانی چوری صاف پکڑی جائے گی۔\nپاکستان کو اس معاملے کو فوری طور پر سلامتی کونسل میں اٹھانا چاہیے تاکہ یہ آبی کشیدگی کسی طویل مدتی جنگ میں تبدیل نہ ہوجائے۔ اس کے ساتھ ملک میں نئے آبی ذخیروں پر بھی کام کرنا چاہیے۔ ہمارا قیمتی سرمایہ ضایع ہوکر سمندر برد ہورہا ہے اور بڑے شہروں میں پانی کا مسئلہ سنگین سے سنگین ہوتا جا رہا ہے۔ کسان بھی پانی کی قلت سے نقصان برداشت کرنے پر مجبور ہیں۔ ایک رپورٹ کے مطابق پاکستان صرف 13 سے 15 فیصد پانی ذخیرہ کرتا ہے اور باقی تمام پانی بحیرہ عرب میں گر جاتا ہے۔ پانی کے ضیاع اور ماحولیاتی تنوع کے سبب صاف پانی کا بحران سنگین ہوتا جا رہا ہے، خاص طور پرکراچی جو ملک کا معاشی حب ہے، اس کے شہری صاف پانی کو ترس رہے ہیں اور ٹینکر مافیا کی بلیک میلنگ کا شکار ہیں۔\nلاہور، فیصل آباد اور راولپنڈی میں بھی صورت حال سنگین ہوتی جا رہی ہے۔ اس کے باوجود ہمارے ملک میں ڈیمز اورکینالز کے منصوبے سیاست کی نذر ہوجاتے ہیں جب کہ بھارت اب تک ڈھائی ہزار سے زائد ڈیم مکمل کرچکا ہے۔ پاکستان کی قومی سیکیورٹی کے لیے واٹر سیکیورٹی بہت اہم ہے۔ پاکستان میں پانی کے وسیع وسائل ہونے کے باوجود ہم ان کو صحیح طرح استعمال میں نہیں لا سکے۔ پاکستان کا سالانہ فریش واٹر فلو تقریباً145 ملین ایکڑ فٹ ہے اور ہم صرف 13ملین ایکڑ فٹ تک ذخیرہ کرتے ہیں۔ یہ شرح بہت کم ہے، اس لیے ضروری ہے کہ ہم پانی کا ذخیرہ بڑھائیں اور اس سے سستی بجلی پیدا کریں جو ہماری صنعتوں، کسانوں اور عوام کو ریلیف دے۔\n اس وقت بھارت سندھ طاس معاہدے کی خلاف ورزی کرتے ہوئے ایک طرف پاکستان کے حصے کا پانی چوری کر رہا ہے اور دوسری طرف جب بارشیں ہوتی ہیں تو اضافی پانی پاکستان کی طرف چھوڑ دیتا ہے۔ پاکستان کے پاس چھوٹے بڑے آبی ذخیروں کی ناکافی تعداد کے سبب مون سون کی بارشوں کے ساتھ مل کر یہ پانی سیلاب بن کر عوام پر مسلط ہوجاتا ہے۔ اس وقت ایک بڑے دیامر بھاشا ڈیم کی تعمیر جاری ہے جب کہ دریائے سوات پر پشاور سے 37 کلومیٹر شمال کی جانب ضلع مہمند میں مہمند ڈیم بن رہا ہے۔ یہ ڈیم ایک لاکھ 60 ہزار ایکڑ رقبے کو سیراب کرے گا۔\nدیامر بھاشا اور مہمند ڈیم کے ساتھ ہمیں کالا باغ ڈیم بنانے کی طرف بھی توجہ دینی چاہیے۔ افسوس کی بات یہ ہے کہ ہمارے بیشتر منصوبے سیاست کی نذر ہو جاتے ہیں جب کہ بھارت دھڑا دھڑ اپنے منصوبے مکمل کرتا جا رہا ہے۔ آج وہ ہمارا پانی زیادہ دیر تک نہیں روک سکتا لیکن جس ڈگر پر وہ چل رہا ہے، آٹھ دس سال بعد صورتحال بہت حد تک تبدیل ہو چکی ہوگی۔ وہ مزید آبی ذخیرے بنا چکا ہوگا، اس لیے ہمیں اس معاملے کو سنجیدگی سے لینا چاہیے اور اپنے آبی ذخائر کو محفوظ کرنے کے لیے ہر قدم اٹھانا چاہیے۔\n بھارت کی جانب سے پیدا کی گئی موجودہ سنگین صورتحال میں پاکستان کو اپنی سفارتی، قانونی اور سیاسی حکمت عملی پر ازسرنو غورکرنا ہوگا۔ اب جہاں اسے ٹھوس انداز میں بھارت کے ان غیر قانونی اقدامات کے خلاف عالمی سطح پر بھرپور اور موثر مہم چلانا ہوگی، وہیں مزید وقت ضایع کیے بغیر اپنے دستیاب آبی وسائل کو بھی بہتر طریقے سے منظم کر کے آبی وسائل کی شدید کمی سے بچنا ہوگا۔ پاکستان کو اس وقت ایک فعال اور جامع واٹر پالیسی اور واٹر مینجمنٹ کی اشد ضرورت ہے۔",
        "published_date": "Tue, 20 May 2025 03:39:50 UTC",
        "source": "Express Urdu"
    },
    {
        "guid": "e48072d0a71086ff2b0962cfcc9f6aab",
        "title": "کٹھن وقت گزر جاتا ہے",
        "link": "https://www.express.pk/story/2762194/aazmaishon-ki-bhatti-humein-naya-hosla-bhi-deti-hai-2762194/",
        "image_url": "https://img.express.pk/logo/expresslogo.webp",
        "article": "کبھی کبھی آپ اپنے اردگرد چھوٹی چھوٹی چیزوں کا بھی گہرائی سے مشاہدہ کرتے ہیں، جیسے گذشتہ دنوں میں نے کیا۔ یہ ہمارے محلے کا ایک درخت ہے، جو کہ کافی عرصے سے میری توجہ کا مرکز بنا ہوا تھا، دیکھنے میں تو یہ کوئی عام سا درخت ہی لگے گا، لیکن اگر غور کیجیے، تو اللہ کی بنائی ہوی ہر مخلوق ہمارے لیے خیر کا سبق میں اندر سموئے ہوئے ہوتی ہے، جب ہی تو اللہ قرآن میں ہمیں بار بار غور و فکر اور تدبر کی دعوت دیتے رہتے ہیں۔\nسے پہلے، میں اس درخت کی بیرونی حالت کی منظر کشی کروں گی۔ ساتھ ہی گزشتہ دنوں یہ کیسا تھا، اس کا بھی ذکر کیا جائے گا۔ ذرا غور سے اگر اس درخت کے نچلے حصے کو دیکھیں، تو آپ کو نظر آئے گا کہ اس کا نچلا حصہ کچھ حد تک جلا ہوا ہے۔\nتو ہوا کچھ یوں کہ سردیوں کے دنوں میں ہم انسانوں کی طرف سے پھیلائے گئے کچرے کو ٹھکانے لگانے کی ضرورت محسوس ہوئی تو اُسے جلا دیا گیا، یہ غیر ذمہ دارانہ عمل اس بیپروائی سے انجام دیا گیا کہ جس کی وجہ سے درخت کے نچلے حصے کو نقصان پہنچا۔ گذشتہ سردی سے پہلے اس درخت کے پتے جھڑ چکے تھے اور وہ ایک بنجر درخت کی سی صورت پیش کر رہا تھا، جیسا کہ سردیوں میں اکثر درخت اس عمل سے گزرتے ہیں، یہ ان کے لیے موسم کی سختی کو جھیلنے کا ایک مرحلہ ہوتا ہے، اس دوران ان کے سارے پتے جھڑ جاتے ہیں اور ان کی نشوونما بھی رک جاتی ہے۔\nایسے میں، میں منتظر تھی کہ کب یہ درخت دوبارہ زندگی کی رونق سے بھرے گا، اور کب اس کے پتے اور پھول محلے میں خوشیوں کے رنگ بکھیرنے لگیں گے۔ پھر فروری اور مارچ کا مہینا بھی ایسے ہی گزر گیا، مگر درخت کی خوب صورتی بحال نہ ہو سکی۔ ایسے میں میرے دل میں اس حوالے سے ایک ناامیدی جنم لینے لگی کہ شاید یہ درخت اپنا وقت پورا کر چکا ہو، لیکن اپریل کے مہینے میں اچانک اس میں چند ہرے پتے نمودار ہوئے، اور ساتھ ہی ساتھ سرخ پھول بھی کھلنے لگے، جیسے درخت اپنی رونق بحال کرنے کے لیے جاگ اٹھا ہو۔\nاس کی صورت حال ایسی ہے کہ اگر ہم اس کی موجودہ ظاہری شکل دیکھیں، تومعلوم ہوتا ہے کہ یہ درخت قدرے جھکا ہوا کھڑا ہے، شاید اس کی جڑوں کو جو نقصان پہنچا تھا، وہ اسے پوری طرح سیدھا کھڑا ہونے کی صلاحیت ختم ہو گئی، مگر جب اس کے اوپری حصے کی طرف نظر جاتی، تو حیرت ہوتی کہ درخت کی شاخوں پر چند ہی پتے ہیں، لیکن پھول بھی ایک خاص شوخی کے ساتھ اس پر کِھل رہے ہیں۔ یہاں تک کہ اس کے پھول آس پاس کے دوسرے درختوں کی شاخوں تک پھیل رہے ہیں، جیسے وہ انھیں بھی خوب صورتی بخشنے کی کوشش کر رہے ہوں۔\nاس پورے منظرنامے سے جو تعلق میں نے انسانی زندگی سے قائم کیا ہے، وہ میرے لیے نہایت اہم اور دل چسپ ہے۔ البتہ، یہ میرا ذاتی نظریہ ہے۔ ہو سکتا ہے کہ دیکھنے والے اُسے کسی اور زاویے سے دیکھیں، اور اس منظر سے کوئی اور سبق یا خیر کی بات اخذ کریں۔ میرا اس ساری منظر نگاری پر تجزیہ کچھ یوں ہے کہ جس طرح ایک درخت اپنے مشکل وقت میں خاموشی اور ساکت حالت  میں چلا جاتا ہے، اسی طرح ہم بھی اکثر زندگی کی تلخیوں، آزمائشوں اور درد بھرے لمحوں کے ہاتھوں کمزور ہو جاتے ہیں۔ ایسے میں وقت کا جبر، مشکلات اور دکھ انسان کو توڑ دیتے ہیں، اس کی رفتار کو روک دیتے ہیں، اور وہ خود بھی ٹھیر جاتا ہے، حتیٰ کہ دوسروں کے لیے خیر اور بھلائی پھیلانے سے بھی رک جاتا ہے۔\nیہ کٹھن وقت بعض اوقات اُسے اردگرد کے ماحول سے بیزار اور دور کر دیتا ہے۔ خواتین بالخصوص اس مرحلے سے کافی زیادہ گزرتی ہیں، لیکن اگر وہ فطرتِ سلیم پر ہوں، تو اس مشکل اور تغیر سے بھرپور لمحے میں بھی اپنی ذات سے اپنے اردگرد کے ماحول کو نقصان نہیں پہنچتا۔\nوہ بس کچھ وقت لیتا ہے۔۔۔کبھی کم اور کبھی زیادہ۔۔۔ پھر تھم جاتا ہے، تاکہ اپنے اندر کی گہرائیوں کو سمجھ سکے، اپنے بکھرے ہوئے احساسات اور جذبات کو سمیٹ سکے، علمِ نافع کو مدنظر رکھتے ہوئے اپنی مشکلات کو پرکھ سکے، اور اپنے آپ کو دوبارہ خیر کے قابل بنا سکے، لیکن پھر جب وہ وقت کام یابی سے گزار لیتی ہیں، تو اسی درخت کی مانند ہوتی ہیں، جس کے تنے پر ’زخموں‘ کے نشان نمایاں تو ضرور ہوتے ہیں۔ بالکل اسی طرح، ان کی ذات پر بھی کچھ نشانات باقی رہ جاتے ہیں، مگر وہ ان نشانات سے بے نیاز، اور اپنی ذات سے بلند ہو کر، اپنے اردگرد خوشیاں، خوب صورتی اور خیر بانٹنے کے لیے پُرعزم ہو جاتی ہیں۔ اس طرح وہ تکالیف اور آزمائشوں کی بھٹی میں تپ کر، نکھر کر، اور نیا حوصلہ لے کر واپس آتی ہیں۔۔۔ زیادہ مضبوط، زیادہ باشعور، اور زیادہ بہتر صورت۔",
        "published_date": "Tue, 20 May 2025 03:39:53 UTC",
        "source": "Express Urdu"
    },
    {
        "guid": "ee3488aba2e67b4b0ef0a84cd968a408",
        "title": "کیا لوگ آپ سے کَترا رہے ہیں؟",
        "link": "https://www.express.pk/story/2762193/kya-log-aap-se-katra-rahe-hain-2762193/",
        "image_url": "https://img.express.pk/logo/expresslogo.webp",
        "article": "خاندان اگر کسی بھی معاشرے کی اکائی ہے، تو خواتین کسی بھی خاندان کی بنیادی یا اہم ترین اکائی کہلائی جا سکتی ہیں۔ ان کی شخصیت، صفائی ستھرائی، رہن سہن اور طور طریقے صرف ان کی ذاتی زندگی تک محدود نہیں رہتے، بلکہ پورے گھرانے اور پھر پورے معاشرے کو کسی نہ کسی طرح متاثر کر رہے ہوتے ہیں، بدقسمتی سے ہمارے اردگرد بہت سی خواتین ایسی ہیں، جو اپنی ظاہری صفائی، چہرے، ہاتھ پاؤں، جلد، بال اور لباس وغیرہ اور شخصیت کو ’’سادگی‘‘ کا نام دے کر بالکل نظر انداز کر دیتی ہیں۔\nاسلامی تعلیمات کے مطابق صفائی نصف ایمان ہے، مگر ہم دیکھتے ہیں کہ جہاں خواتین پر بہت زیادہ سجنے سنورنے کا ’الزام‘ عائد کیا جاتا ہے، وہیں بہت سی خواتین مختلف وجوہ کی بنا پر خود سے اتنی بے پروا ہو جاتی ہیں کہ ان کے ناخنوں تک میں میل بھرا ہوا ہوتا ہے! اگر موسم خشک ہو تو ان کی ایڑیاں خشک، کھردری اور نہایت بدنما، گردن اور بازوؤں کا رنگ میلا اور سیاہی مائل ہو رہا ہوتا ہے۔ وہ یہ نہیں سوچتیں کہ انھیں خود کو بہتر رکھنے کے لیے کتنی زیادہ توجہ کی ضرورت ہے، بہت سی خواتین مہینوں تک ’فیشل‘ یا ’اسکن کلینزنگ‘ تک نہیں کرواتیں۔\nچلیے اگر نہ بھی کروائیے، لیکن کم از کم اپنے ہاتھوں پاؤں کی ڈھنگ سے صفائی اور بالوں کی دیکھ بھال تو کی جا سکتی ہے، نہ کبھی مہندی نہ کبھی کوئی آئلنگ۔ بس یوں کہہ لیجیے کہ ہر وقت سفید سادہ لٹھے جیسا منہ لیے گھومتی ہیں۔ شاید صاف رنگت کی بنا پر وہ وہ یہ تصور کرلیتی ہیں کہ انھیں کچھ خیال رکھنے کی ضرورت نہیں۔ کچھ خواتین تو نہانے تک میں بہت کنجوسی کرتی ہیں۔ ان کی اس بدترین غفلت کا نتیجہ یہ نکلتا ہے کہ  ان سے بات کرنے والا ایک نہایت ناخوش گوار تجربہ لے کر جاتا ہے۔ بے رونق چہرے، خشک جلد اور پسینوں کی ناگوار بو سے ان کی اچھی خاصی شخصیت گہنا کر رہ جاتی ہے۔\nایسی شکایات ان خواتین میں زیادہ ہیں، جو ’’بے چاری‘‘ سستی کی ماری بس ادھر ادھر کی چغلیوں یا ’اسمارٹ فون‘ پر اپنا وقت ضائع کر رہی ہوتی ہیں۔ شاید ان کی یہی خود نمائی اور دوسروں کے لیے پر تجسس مزاج ان کو اپنے بارے میں سوچنے کا موقع ہی نہیں دیتا۔\nجب بھی کوئی عورت اپنی ذات کو مکمل طور پر نظر انداز کرتی ہے، تو اس کے نتیجے میں لوگ پھر ان کو اہمیت نہیں دیتے، ان سے گریز کرنے لگتے ہیں یا پھر ناگواری کا اظہار بھی کردیتے ہیں تو پھر بہت سے موقعوں پر ان کی خود اعتمادی کو زبردست ٹھیس پہنچتی ہے۔ انھیں سمجھ میں نہیں آتا کہ ان کے ساتھ ایسا کیوں ہوا ہے؟ وہ خود کو دوسروں سے کم تر محسوس کرنے لگتی ہیں، کسی سے بات چیت سے کتراتی ہیں اور پھر بالآخر محفلوں میں جانا چھوڑ دیتی ہیں۔\nماہرین نفسیات کہتے ہیں کہ روزانہ کی معمولی سی ذاتی دیکھ بھال، جیسے منہ دھونا، بالوں کو اچھی طرح سے سلجھانا اور سنوارنا، اجلے اور صاف ستھرے کپڑے پہننا، دماغ میں خوشی کے ہارمون کو بڑھاتے ہیں، جس سے انسان خود کو ہلکا، مثبت اور توانائی سے بھرپور محسوس کرتا ہے۔\nیہ ضروری نہیں کہ مہنگے میک اَپ یا بھاری فاؤنڈیشن ہی استعمال کیے جائیں۔ ایک ہلکا سا بیس، ہونٹوں پر نیچرل لپ کلر، ہلکی آئی برو شیپنگ اور صاف ستھرا لباس ایک عام چہرے کو بھی پُرکشش بنا سکتا ہے۔ میک اَپ سے مراد صرف بہت ذیادہ گلیمر یا مصنوعی تاثر نہیں، بلکہ اپنی جِلد کا خیال رکھنا، اس پر قدرتی چمک بحال رکھنا بھی خوب صورتی کا حصہ ہے۔ بعض خواتین بغیر میک اَپ کر کے اپنے آپ کو آئینے میں دیکھ کر مطمئن ہوتی رہتی ہیں، بعض اوقات وہ حق بہ جانب بھی ہو سکتی ہیں، لیکن ذرا غور کرلینا ہی بھلا ہے کہ اگر کہیں ضرورت محسوس ہو تو تھوڑا سا خیال بھی رکھ لیا جائے، تاکہ آپ کی شخصیت بھی جاذب نظر دکھائی دے سکے۔\nہمارا ایک عام سادہ لباس بھی اگر سلیقے کا، صاف ستھرا، استری شدہ ہو، اور اس کے ساتھ ہلکی سی خوش بو لگا لی جائے، تو شخصیت میں اچھا خاصا نکھار آ جاتا ہے۔ بال اگر بنے ہوئے ہوں، اچھے طریقے سے دھوئے گئے ہوں، تو خود اعتمادی میں خودبخود اضافہ ہوتا ہے۔ صاف جوتے، ہاتھوں کے ناخن صاف اور تراشے ہوئے، ایڑیاں نرم اور صاف  یہ سب چیزیں ایک مکمل شخصیت کا حصہ ہیں۔\nبعض خواتین معاشی طور پر مستحکم ہونے کے باوجود وہ اپنی ذات پر خرچ کرنے کو غیرضروری سمجھتی ہیں۔ ان کا خیال ہوتا ہے کہ صرف گھر کے اخراجات یا دیگر ضرورتوں پر ہی خرچ کر دینا کافی ہے، لیکن وہ یہ نہیں جانتیں کہ ایک عورت کی اپنی اچھی شخصیت سے نہ صرف اس کی ذات پر بلکہ اس کے بچوں پر بھی ایک خوش گوار تاثر  پڑتا ہے۔\nایسی خواتین جو دوسروں کو تیار دیکھ کر حسد کرنا شروع کر دیتی ہیں، ان کے دل میں نفرت پنپتی ہے۔ یہ حسد ان کی اپنی زندگی کو بھی خراب کرتا ہے اور دوسروں کی زندگی کی ٹوہ لینا ان کو سوائے ذہنی اذیت پہنچانے کے کچھ نہیں، جب کہ حقیقت یہ ہے کہ جو عورت خود کو وقت دیتی ہے، صاف ستھری رہتی ہے، اچھا لباس پہنتی ہے،  اپنے کام سے کام رکھتی ہے اور اپنی توانائی خود کو سنوارنے اور تعمیری سوچ میں صرف کرتی ہے، دوسروں کو عزت دیتی ہے، وہی دوسروں کے دل میں جگہ بناتی ہے۔\nصفائی صرف جسم کی نہیں، بلکہ دل و دماغ، سوچ، اور اندازِ زندگی کی بھی ہونی چاہیے۔ عورت اگر خود کو اہم سمجھے، تو وہ اپنی شخصیت کو بھی سنوارے گی۔ سادگی میں صفائی، نفاست اور وقار ہو تو وہی حقیقی خوب صورتی ہے۔ اس لیے ضرور دوسروں کا خیال رکھیے، لیکن خود سے محبت کیجیے،  بغض وکینہ حسد جیسی اخلاقی  بیماریوں سے بچیے۔ عدم توجہی، سُستی، اور کاہلی کو چھوڑ کر ایک مثبت، خوش بودار اور پُرکشش زندگی اپنائیے۔ یہی دین ودنیا کا توازن، نفس کا سکون، اور معاشرے کا حُسن ہے۔",
        "published_date": "Tue, 20 May 2025 03:39:55 UTC",
        "source": "Express Urdu"
    },
    {
        "guid": "a7e30f7ca98adf1814958796d07e26aa",
        "title": "شادی یا کیریئر؟",
        "link": "https://www.express.pk/story/2762192/shaadi-ya-career-2762192/",
        "image_url": "https://img.express.pk/logo/expresslogo.webp",
        "article": "پاکستانی عورت کی زندگی میں سب سے بڑا سوال یہی ہوتا ہے کہ وہ شادی کو ترجیح دے گی یا کیریئر کو؟ \nیہ سوال بظاہر سادہ معلوم ہوتا ہے، لیکن جب ہم اس کی تہہ میں جاتے ہیں تو احساس ہوتا ہے کہ یہ ایک گہرا سماجی نفسیاتی اور تہذیبی مسئلہ ہے۔\nپاکستان جیسے روایتی معاشرے میں کسی بھی خاتون کے لیے ذاتی ترجیحات اکثر اجتماعی توقعات کے نیچے دب جاتی ہیں۔ یہاں عورت کی کام یابی کا معیار آج بھی اکثر اس کی شادی شدہ زندگی کی کام یابی سے ہی ناپا جاتا ہے اور اگر وہ اپنی پیشہ وارانہ زندگی میںکام یاب ہو بھی گئی ہے، تو اس کی یہ کام یابی بھی گویا مرد کی کام یابی سے مشروط کر دی جاتی ہے جب کہ مرد کی کام یابی کو اس کی محنت کا صلہ سمجھا جاتا ہے، یہی سوچ عورت کے حوصلے کو توڑنے میں کلیدی کردار ادا کرتی ہے۔\nایک لڑکی جب جوان ہوتی ہے، تو اس کے لیے سب سے پہلے جس چیز کی تیاری کی جاتی ہے وہ ’شادی‘ ہے، چاہے وہ کتنی بھی تعلیم یافتہ ہو، کتنی بھی باصلاحیت ہو، مگر خاندان اور معاشرہ اس سے یہی امید باندھ لیتا ہے کہ اس کی اصل پہچان ایک اچھی بیوی اور بہو بننے میں ہے۔\nایسے میں اگر وہ اپنی پیشہ ورانہ زندگی کو سنوارنے کی کوشش کرے، تو اکثر اسے یہ نصیحت بہت ہی تسلی سے کر دی جاتی ہے، نوکری کا کیا ہے، شادی کے بعد سب چھوڑنا ہی پڑے گا، لڑکیوں کا اصل مقام تو چولھا چکی ہے، اور یہی ذہنیت کیرئیر بنانے کی راہ میں رکاوٹ پیدا کرتی ہے۔ اس روایتی اور جدید اقدار کے ٹکراؤ نے لڑکیوں کے لیے پہلے شادی یا پہلے کیریئر کا فیصلہ مزید پیچیدہ بنا دیا ہے۔\nایک طرف خاندانی اور سماجی توقعات ہیں، جو شادی کو عورت کی بنیادی ذمہ داری قرار دیتی ہیں اور 18 سال کے بعد تو ان پر یہ دباؤ بڑھا دیا جاتا ہے کہ وہ جلد از جلد شادی کر کے گھر گرہستی سنبھال لیں، تو دوسری طرف کالج سے یونیورسٹی میں اعلیٰ تعلیم کی خاطر جانے والی لڑکیاں اپنے خوابوں اور صلاحیتوں کو عملی جامہ پہنانے کی خواہش رکھتی ہیں، کیوں کہ اعلیٰ تعلیم ان کا صرف خواب ہی نہیں ہوتی، بلکہ وہ اپنی پیشہ ورانہ ترقی کے امکانات بھی اس میں روشن دیکھتی ہیں، جو انھیں خود مختاری اور شناخت فراہم کرتے ہیں۔\nیہ مسئلہ کسی ایک طبقے تک محدود نہیں۔ چاہے دیہات ہوں یا شہری علاقے، ہر جگہ ایک لڑکی اس سوال کا سامنا کر رہی ہے کہ آیا اُسے جلد شادی کر لینی چاہیے یا اپنی تعلیم اور کیریئر کو ترجیح بنانا چاہیے۔ بعض خاندانوں میں لڑکیوں کو اعلیٰ تعلیم دلوائی جاتی ہے، مگر جب بات نوکری یا خودمختاری کی آتی ہے، تو یہی خاندان ایک روایتی کردار کی توقع کرتے ہیں، جہاں عورت شادی کے بعد صرف گھر اور بچوں کی دیکھ بھال کرے۔\nدوسری طرف کچھ خواتین ایسی بھی ہیں، جو شادی اور کیریئر دونوں میں توازن پیدا کرنے کی کوشش اکیلے کر رہی ہوتی ہیں۔ شوہر کا تعاون نہ ہونے کے برابر ہوتا ہے، کیوں کہ شوہر خاتون سے یہ توقع کرتا ہے کہ وہ اپنی نوکری ترک کر دے یا کم از کم اپنے کیریئر کو محدود کر لے، تاکہ گھریلو ذمہ داریوں میں کوئی کمی نہ آئے۔ وہیں کچھ ایسے بھی شوہر ہیں، جو بیوی کی پیشہ ورانہ ترقی کی حمایت تو کرتے ہیں، لیکن ان کی تعداد بہت کم ہے اور انھیں بھی سماجی دباؤ کا سامنا کرنا پڑتا ہے۔\nیوں ہمارے سماج میں شادی کے بعد کیرئیر بناتی لڑکی کے لیے بے شمار چیلنج ہیں، سسرال اور شوہر کی رضامندی حاصل کرنا، بچوں کی پرورش کے ساتھ پیشہ ورانہ ذمہ داریاں نبھانا، اور سب سے بڑھ کر معاشرتی دباؤ جھیلتے جھیلتے وہ ذہنی دباؤ کا شکار ہونے لگتی ہیں، ان سے ہمیشہ یہ توقع کی جاتی ہے کہ وہ گھر اور دفتر دونوں جگہ بہترین کارکردگی دکھائیں، جب کہ ہر وقت بہترین کارکردگی دکھانا ممکن نہیں ہے۔\nنفسیاتی طور پر یہ مسئلہ عورت کے لیے خاصا پیچیدہ بن جاتا ہے۔ وہ ایک طرف اپنے خوابوں کو ترک کرنے پر افسوس محسوس کرتی ہے، تو دوسری طرف سماجی توقعات پر پورا نہ اترنے پر خود کو ہی قصوروار سمجھنے لگتی ہے۔ اور شدید ذہنی کرب میں مبتلا ہو جاتی ہے۔ یہ معاشرتی دُہرے تضادات خواتین کو احساس جرم میں مبتلا کر دیتے ہیں اور تبھی خواتین اپنے کیریئر کی فیصلہ سازی میں ابہام کا شکار ہو جاتی ہیں اور وہ مقام جو اتنی محنت کے بعد حاصل کیا ہوتا ہے، وہ کسی کی ایک اجازت کا محتاج ہو کر رہ جاتا ہے، تب انھیں لگتا ہے کہ ان کی زندگی میں کی گئی ساری محنت اکارت گئی اور پھر اپنی زندگی میں اپنی مرضی کا کوئی بھی فیصلہ لینے میں وہ پر اعتماد نہیں رہتیں۔\nاس الجھن کا سب سے تکلیف دہ پہلو یہ ہے کہ لڑکیوں کو اس کے اپنے ہی ہمیشہ یہ باور کراتے ہیں کہ شادی ہی اس کی اصل منزل ہے گویا کہ اس کی تعلیم خواب محنت اور شناخت صرف اس وقت تک اہم ہیں جب تک وہ کسی مرد کے نام کی ہو کر گھر کی چار دیواری میں قید نہ ہو جائے کیریئر کو ہمارے سماجی ڈھانچے میں سوائے ایک ’’’شوق‘‘ سے زیادہ کچھ نہیں سمجھا جاتا، جو شادی کے بعد اکثر خود بخود ہی ختم ہو جاتا ہے یا کر دیا جاتا ہے۔\nاس مسئلے کا کوئی ایک حل نہیں، لیکن کچھ نکات ایسے ہیں جو عورت کو بہتر فیصلہ کرنے میں مدد دے سکتے ہیں۔ سب سے پہلے اگر وہ شادی اور کیریئر دونوں کو متوازن رکھنا چاہتی ہے، تو اسے ایک ایسا ساتھی چننا ہوگا، جو اس کی پیشہ ورانہ زندگی کو خوش دلی سے قبول کرے۔\nدوسرا خاندانوں کو بھی اپنی سوچ میں لچک پیدا کرنی ہوگی۔ لڑکیوں کو صرف اس لیے اعلیٰ تعلیم سے نہ روکا جائے کہ شادی کے بعد ان کے لیے صرف گھر داری اہم ہے، بلکہ انھیں حقیقی معنوں میں خودمختار بنایا جائے، تاکہ اگر شادی کے بعد کوئی بھی معاشی مسائل آئیں، تو وہ اس سے نبٹنے کے لیے پیشہ وارانہ قابلیت کو بروئے کار لا کر اپنے پیروں پر کھڑی ہو سکیں اور کسی کی محتاج نہ ہوں۔ حکومت اور معاشرتی ادارے بھی اس معاملے میں اہم کردار ادا کر سکتے ہیں۔\nدفاتر اور کام کی جگہوں کو خواتین کے لیے زیادہ دوستانہ بنانا، بچوں کی دیکھ بھال کے لیے مناسب سہولتیں فراہم کرنا، اور گھریلو ذمہ داریوں میں مردوں کی شمولیت کو فروغ دینا، یہ سب ایسے اقدامات ہیں جو شادی اور کیریئر میں توازن پیدا کرنے میں مددگار ثابت ہو سکتے ہیں۔\nآخر میں، یہ سمجھنا ضروری ہے کہ شادی اور کیریئر کا معاملہ ایک ذاتی انتخاب ہونا چاہیے، نہ کہ معاشرتی دباؤ کا نتیجہ۔ ہر عورت کی خواہش، حالات اور خواب مختلف ہوتے ہیں، اور ہمیں انھیں ان کی پسند کے مطابق جینے دینا چاہیے۔ تبدیلی آہستہ آہستہ آتی ہے، اگر ہم اپنی سوچ میں وسعت پیدا کریں، تو یہ مسئلہ ایک مخمصے سے نکل کر ایک مثبت انتخاب بن سکتا ہے، جہاں خواتین اپنی صلاحیتوں کو مکمل طور پر استعمال کر کے اپنی زندگی کے فیصلے خود کر سکتی ہیں۔",
        "published_date": "Tue, 20 May 2025 03:39:58 UTC",
        "source": "Express Urdu"
    },
    {
        "guid": "6ded4f0e1696c27320c693ba7662fea8",
        "title": "گول روٹی سے گول چہرے تک۔۔۔",
        "link": "https://www.express.pk/story/2762191/gol-roti-se-gol-chehre-tak-2762191/",
        "image_url": "https://img.express.pk/logo/expresslogo.webp",
        "article": "ہم پاکستانی بحیثیت قوم دائروں میں ہی زیادہ گردش کرتے ہیں۔ چاہے گول روٹی کا دائرہ ہو یا نومولود بچے کا گول سر۔ اب خوب صورت چہرہ بھی وہی ہے، جو ’گول‘ ہو۔ اکثر آپ نے لوگوں کو یہ بھی کہتے ہوئے سنا ہوگا ’ارے کتنا معصوم اور گول مٹول سا بچہ ہے۔‘ یہی نہیں ہمارے معاشرے میں 90 فی صد افراد کی روز مرہ زندگی ایک ہی ’گول‘ دائرے میں گھوم رہی ہے۔ جس کو ہم  ان کا ’کمفرٹ زون‘ کہتے ہیں۔\nویسے ہمارے معاشرے کا ایک طبقہ وہ  بھی ہے، جس کو لگتا ہے لڑکی کی نجات ’گول‘ روٹی میں ہی ہے۔ ارے ’گول‘ روٹی کے چکر میں کیا کچھ نہیں ہو جاتا۔ میں نے تو اپنے حلقۂ احباب میں  پڑھی لکھی خواتین کو بھی ’گول‘ روٹی بنانے کے جنون میں مبتلا پایا، جن کی اب گویا ساری زندگی کی کام یابی اور خوشی کا محور صرف ’گول‘ روٹی بنانے میں ہی باقی رہ گیا ہے۔\nحیرانی اس وقت انتہا کو پہنچی، جب ’یوٹیوب‘ پر بھی ’گول‘ روٹی بنانے کی لاتعداد وڈیوز دیکھیں، جن میں ننانوے اعشاریہ نو فی صد ویڈیوز پاکستانی اورانڈین یوٹیوبرز کی پائیں۔ ایک لمحے کوایسا لگا کہ جیسے گول روٹی کے علاوہ ہماری زندگی میں کام یابی اور مقصدیت کو پرکھنے کا کوئی دوسرا پیمانہ ہی نہ ہو، مگر معاملہ صرف روٹی تک محدود نہیں۔ یہ ’گول‘ دائرے کے چکر نے ہماری معاشرتی سوچ، رسم و رواج اور خواتین سے وابستہ توقعات  کو بھی ایک گھن چکر بنا دیا ہے۔ یہی وجہ ہے ہماری خواتین اور بچیاں جو اس ہی ’گول‘ کے دائرے میں گول گول گھومتی رہتی ہیں۔\nایسا لگتا ہے جیسے ہمارے معاشرے کی لڑکی کا اصل کام، زندگی میں کسی اعلیٰ مقصد اور بامعنی اہداف کے حصول کی بہ جائے ایسی ہی مشقیں ہیں۔ گول چہرہ، گول روٹی، گول مول گفتگو اور خاندان کے گرد گول گول ہی گھومتی زندگی۔ اگر وہ اس ’گول‘ دائرے سے نکل کر سیدھی بات کرے، بامقصد اور بامعنی زندگی کا انتخاب کرے یا اپنی سوچ اور باتوں سے لوگوں کو ’گول گول‘ گھمانے کے بہ جائے سیدھا راستہ چُنے یا سیدھی سوچ رکھے، تو ہمارا معاشرہ ایسی عورت کو نہ صرف اسے سخت نظروں سے دیکھتا ہے، بلکہ بدمزاج، بد اخلاق اور پھوہڑ جیسے القابات سے بھی نوازتا ہے۔\nیہاں تک کہ ’ہونے والی بہو‘ یا نئی نویلی دلہن کی جانچ بھی ’گول‘ روٹی بنانے کی صلاحیت ہی سے کی جاتی ہے۔ گویا لڑکی کی تمام تعلیم، قابلیت، اخلاقیات پسِ پشت ڈال دی جاتی ہیں اگر وہ روٹی گول نہ بنا سکے۔ ہمارے معاشرے کا ایک طبقہ تو ایسا بھی ہے جسے پختہ یقین ہے کہ لڑکی کی نجات، اس کا اصل کمال، صرف اور صرف ’گول‘ روٹی میں ہی پوشیدہ ہے۔ جیسے لڑکی کا وجود، اس کی قابلیت، حتیٰ کہ اس کی عزت بھی توے اور بیلن کے درمیان سمیٹی جا سکتی ہے۔\nایسا لگتا ہے کہ معاشرے میں عورت کا کردار بھی ایک مخصوص ’گول‘ دائرے میں قید ہے۔ بچپن سے اسے سکھایا جاتا ہے کہ تمھاری زندگی کا مقصد صرف گھر، چولھا، شوہر اور بچے ہیں۔ تعلیم ہو یا نوکری، سب تبھی تک قابل قبول ہیں، جب وہ اس ’دائرے‘ کے اندر رہیں۔ اگر کوئی عورت اس ’گول‘ دائرے سے باہر نکلنے کی کوشش کرے یا اپنے خواب، اپنی خواہشات یا اپنی شناخت کی بات کرے، تو نہ صرف معاشرہ بلکہ ہر دل عزیز گھر والوں کی کڑی تنقید کا نشانہ بنتی ہے۔\nضروری نہیں کہ روٹی ’گول‘ ہی کھانے کے چکر میں دوسرے کی زندگیاں ہی گول کر دی جائیں۔ روٹی گول بنانی آنا ایک ہنر ضرور ہے، لیکن ضروری نہیں کہ ہر کسی کے ہاتھ میں ایک ہی جیسا ہنر موجود ہو۔ اللہ رب العزت نے دنیا میں تنوع رکھا ہے، ہر انسان دوسرے انسان سے مختلف ہے۔ اس بھری دنیا میں کسی بھی دو لوگوں کا ’ڈی این اے‘ ایک جیسا نہیں تو یہ کیسے ممکن ہے کہ ہر کوئی ایک ہی فن میں ماہر ہو؟\nلہٰذا ’گول‘ روٹی بنانی آنا ایک فن ضرور ہے، لیکن اس کو کام یابی یا نجات کا ذریعہ نہیں سمجھنا چاہیے۔ اب بات کر لیتے ہیں ’گول‘ چہرے کی، جو نہ صرف ’خوب صورتی کا معیار‘ سمجھا جاتا ہے، بلکہ ’گول‘ چہرا کسی لڑکی کو احساس برتری تو کسی خاتون کو احساسِ کم تری کا شکار بنا دیتا ہے۔ شکل کی خوب صورتی کے تمام پیمانے ’گول‘ چہرے سے شروع ہوکر اس کی گولائی پرکھنے میں ہی ختم ہو جاتے ہیں۔\nافسوس کی بات تو یہ ہے کہ ہمارے معاشرے کے اس ’گول‘ دائرے میں نہ صرف عورت کا جسم، بلکہ اس کا ذہن بھی قید کر دیا گیا ہے۔ وہ خود فیصلے نہیں کر سکتی، اسے سکھایا جاتا ہے کہ اگر سچ بولنا ہے تو ’’نرمی سے‘‘، اگر اختلاف کرنا ہے تو ’’ادب سے‘‘، اور اگر خواب دیکھنے ہیں تو ’’حقیقت کے مطابق‘‘۔ صرف اسی پر یہ ساری ذمہ داری بھی ڈال دی جاتی ہے کہ خاندان کی عزت، بچوں کی تربیت، شوہر کی خوشی، سب کچھ اس کی ’’نرمی‘‘ اور ’’بردباری‘‘ سے جُڑی ہوئی ہے۔ ضرورت اس امر کی ہے کہ ہم اس ’گول‘ پن کی نفسیات کو پہچانیں اور اس کے خلاف آواز بلند کریں۔ عورت کو بھی ایک انسان سمجھیں، ایک مکمل شخصیت کے طور پر۔ نہ کہ کسی ایسی بے جان وجود یا چیز کے طور پر جسے گڑھ کر، تراش کر مطلوبہ سماجی سانچوں میں فٹ کیا جائے۔ اسے اس کی قابلیت، اس کے خواب، اور اس کے فیصلوں کے ساتھ قبول کریں۔\nیہ وقت ہے کہ ہم اپنے ذہنوں سے ان ’گول‘ چکر کی روایات کو نکال پھینکیں، جو عورت کو صرف خوب صورتی، خدمت یا برداشت کی علامت بنا کر پیش کرتی ہیں۔ عورت صرف ایک کردار نہیں، وہ ایک مکمل کائنات ہے۔ وہ عورت جو زندگی میں آگے بڑھنا چاہتی ہے، اس کی حوصلہ افزائی کرنا اور اس کو گول چکر سے باہر نکالنا ضروری ہے۔\nوہ عورت جو درست سمت کا تعین کر کے اپنی اور اپنے خاندان کی پہچان بنانا چاہتی ہے، اس کے لیے آسانیاں پیدا کریں، نہ کہ اس کی صلاحیتوں کو ایک مخصوص ’گول‘ دائرے میں محدود کر دیا جائے۔ ہمیں بات سمجھنے کی ضرورت ہے کہ معاشرے کی ترقی کے لیے ایک دو تین افراد کا نہیں، بلکہ بلکہ پورے معاشرے کو ترقی پسند ہونا ضروری ہے۔",
        "published_date": "Tue, 20 May 2025 03:40:00 UTC",
        "source": "Express Urdu"
    },
    {
        "guid": "92685b5c94fb638ad1e31a21f2b2d15e",
        "title": "خوابوں کی تعبیر",
        "link": "https://www.express.pk/story/2762190/khawabon-ki-tabeer-2762190/",
        "image_url": "https://img.express.pk/logo/expresslogo.webp",
        "article": "مسجدی نبویؐ کی زیارت\nکبیر الیاس، لاہور \nخواب: میں نے دیکھا کہ میں اور سب گھر والے مدینہ شریف میں ہیں اور بہت خوش ہیں کہ اللہ نے ہم کو اس قابل سمجھا۔ ہم بہت خوشی خوشی کے ساتھ مسجد نبویؐ میں پھر رہے ہیں اور میری امی وہاں کچھ بانٹ رہی ہیں۔برائے مہربانی مجھے اس کی تعبیر بتا دیں۔\nتعبیر: اچھا خواب ہے جو اس بات کو ظاہر کرتا ہے کہ اللہ تعالی کی مہربانی سے آپ کی عزت و وقار میں اضافہ ہو گا۔ علم حاصل کرنے کی جانب توجہ ہو گی اور ذہن میں بزرگی آئے گی۔گھر میں بھی آرام و سکون ملے گا۔اللہ کے گھر کی زیارت بھی ممکن ہے۔ آپ نماز پنجگانہ ادا کیا کریں اور کثرت سے یا حی یا قیوم کا ورد کیا کریں، ممکن ہو سکے تو کچھ صدقہ و خیرات بھی کیا کریں۔\nکسی مسئلے سے پریشان ہونا\nافضل چوہدری، شیخوپورہ\nخواب : میں نے دیکھا کہ میں جیسے کہیں گول گول سیڑھیاں اتر رہا ہوں اور ساتھ ساتھ دکھی بھی ہوں۔ شائد کہیں سے مجھے کسی چیز کے لئے منع کر دیا گیا ہے اور میں اس بات سے پریشان ہوں کہ اس شخص کے میں پیسے ہی نکال کر لے آتا ۔ راستہ بالکل اترتا ہی چلا جاتا ہے ۔ میں بہت کوشش کے باوجود کوئی اور راستہ تلاش نہیں کر پاتا ۔ یہ چیز مجھے پریشان کرتی جا رہی ہے کہ آخر اتنی زیادہ سیڑھیاں کیوں ہیں جو جانے کہاں اترائی میں اترتی جا رہی ہیں ۔\nتعبیر : یہ خواب ظاہر کرتا ہے کہ آپ کا دماغ بہت زیادہ دنیا داری میں لگا ہوا ہے۔ اور زیادہ تر وقت پیسوں اور دنیا کے متعلق سوچتے ہوئے گزرتا ہے ۔ بہتر ہے کہ اس دنیا داری سے ذھن نکال کر اللہ کی طرف دھیان لگائیں ۔ نماز پنجگانہ کی پابندی کریں ۔ رات کو سونے سے پہلے سیرت النبی کا مطالعہ کیا کریں جو کہ ہمارے لئے مشعل راہ ہے۔ کثرت سے یاحی یاقیوم کا ورد کیا کریں۔\nگہرے گڑھے میں گرنا\nعروسہ خان،کوئٹہ \nخواب : میں نے دیکھا کہ میری امی اور ساس میرے ساتھ کہیں جا رہی ہیں اور شائد کوئی پرانا سا علاقہ ہے جس میں کافی درخت گرے ہوئے ہیں۔ میں کسی درخت کے جھنڈ میں سے گزرتی ہوں اور میری امی مجھے منع کرتی ہیں مگر میں تیزی سے ان کی بات کو نظر انداز کرتے ہوئے اندر کی طرف چلی جاتی ہوں اور کسی کنواں نما گہرے گڑھے میں گر جاتی ہوں اس کے بعد بہت زور زور سے چلاتی ہوں مگر مجھے نکالنے کے لئے کوئی بھی نہیں آتا ۔ میں خود ہی سوچتی ہوں کہ میں اب ایک کنویں میں گر گئی ہوں اور کبھی بھی مجھے کوئی بچانے نہیں آئے گا۔ \nتعبیر : اس خواب سے ظاہر ہوتا ہے کہ اللہ نہ کرے کوئی پریشانی غم یا خوف مسلط ہو سکتا ہے ۔ کاروبار میں رکاوٹ آ سکتی ہے ۔ رزق میں بھی اس کی وجہ سے کمی ہو سکتی ہے ۔ آپ نماز پنجگانہ ادا کیا کریں اور کثرت سے یاحی یاقیوم کا ورد کیا کریں۔\nسانپ نے راستہ بند کر دیا\nممتاز علی، چنیوٹ\nخواب : میں نے خواب دیکھا کہ ہمارے گھر میں سیڑھیوں میں ایک سانپ ہے جو بہت بڑا ہے اور بالکل سیدھا لیٹا ہوا ہے جس سے راستہ بند ہو گیا ہے۔ میرے ابو کی نظر اس پہ پڑتی ہے جو سب کو گھر سے نکل جانے کو کہتے ہیں مگر کسی کو دروازہ نظر نہیں آ رہا جس کی وجہ سے کوئی باہر نہیں نکل سکتا، میرا بھائی چھت پہ جانے کی کوشش کرتا ہے مگر سانپ کی وجہ سے وہ اندر سیڑھیوں پہ نہیں جا پاتا ، اس کے بعد مجھے خواب یاد نہیں ۔ \nتعبیر : اس خواب سے ظاہر ہوتا ہے کہ کوئی دشمن نقصان پہنچانے کی کوشش کر رہا ہے ۔ ممکن ہے کہ وہ اپنی اس کوشش میں کامیاب ہو جائے ۔ جس کی وجہ سے گھریلو کاروباری یا تعلیمی معاملات میں کوئی رکاوٹ آپ کے لئے پریشانی کا باعث بنے ۔ آپ نماز پنجگانہ کی پابندی کیا کریں اور کثرت سے یاحی یاقیوم کا ورد کیا کریں ۔\nکھیتوں میں کام کرنا\nعاقب اکرم، مریدکے\nخواب : میں نے خواب دیکھا کہ ہم سب اپنے گاوں گئے ہیں اور وہاں اپنی زمینوں میں اپنے ملازمین اور کسانوں کو کام کرتے ہوئے دیکھتے ہیں ۔ میرے چاچا جی مجھے بلاتے ہیں کہ میں بھی ٹریکٹر پہ سوار ہو کر کھیت میں زمین ہموار کروں ۔ اس کے بعد میں نے خود کو گندم بانٹتے ہوئے دیکھا کہ میں اپنی والدہ کے ساتھ مل کر بہت سارے لوگوں کو گندم کی بوریاں دے رہا ہوں ۔ \nتعبیر : اچھا خواب ہے جو اس بات کو ظاہر کرتا ہے کہ اللہ تعالی کی مہربانی سے آپ کی عزت و وقار میں اضافہ ہو گا ۔ علم حاصل کرنے کی جانب توجہ ہو گی اور ذھن میں بزرگی آئے گی ۔ گھر میں بھی آرام و سکون ملے گا ۔ اللہ کے گھر کی زیارت بھی ممکن ہے ۔ آپ نماز پنجگانہ ادا کیا کریں اور کثرت سے یاحی یاقیوم کا ورد کیا کریں ۔ ممکن ہو سکے تو کچھ صدقہ و خیرات بھی کیا کریں ۔\nبھائی کا بخار\nمنورہ بیگم، لاہور\nخواب: میں دیکھتی ہوں کہ میرا چھوٹا بھائی کئی مہینوں سے بخار میں مبتلا ھے۔ ھم نے مختلف مقامات سے دم بھی کروایا مگر کہیں سے فرق نہیں پڑتا اور پرانا بخار کہہ کے سب جان چھڑا رہے ہیں۔\nتعبیر: یہ خواب ظاھر کرتا ھے کہ آپ کا دماغ بہت زیادہ دنیا داری میں لگا ہوا ہے، زیادہ تر وقت پیسوں اور دنیا کے متعلق سوچتے ھوئے گزرتا ھے۔ بہتر ہے کہ اس دنیا داری سے ذہن کو نکال کر اللہ کی طرف دھیان لگائیں۔ نماز پنجگانہ کی پابندی کریں۔ رات کو سونے سے پہلے سیرت النبیؐ کا مطالعہ کیا کریں جو کہ ہمارے لئے مشعل راہ ھے۔کثرت سے یاحی یا قیوم کا ورد کیا کریں۔\nچاروں طرف اندھیرا\nجمیلہ حسین، لاہور\nخواب : میں نے دیکھا کہ بہت گہرے بادل ہیں جیسے بارش ہونے سے پہلے چھا جاتے ہیں اسی طرح کا گہرا اندھیرا ہو گیا ہے ۔ بالکل کچھ نظر نہیں آ رھا ۔ میں پریشان ہو کر باہر دیکھتی ہوں کہ اب میں کیسے گھر واپس جاوں گی ۔ ایسا لگتا ہے کہ شاید رات ہو گئی ہو ، دیکھ کر ایسا لگتا ہی نہیں کہ ابھی دن تھا ، ہر طرف اندھیرا ہی اندھیرا ہوتا ہے اور نہ کچھ دکھائی دے رہا ہے ، نہ ہی آس پاس کی چیزیں محسوس ہو رہی ہوتی ہیں ۔ \nتعبیر : اس خواب سے اندازہ ہوتا ہے کہ اللہ نہ کرے کسی پریشانی یا غم کا سامنا ہو سکتا ہے ۔ بیماری یا تعلیمی سلسلے میں کوئی رکاوٹ پیش آ سکتی ہے ۔ کاروباری معاملات میں کسی غیر یقینی صورتحال کا سامنا ہونے کا امکان ہے ۔ آپ نماز پنجگانہ ادا کیا کریں اور کثرت سے ہر نماز کے بعد استغفار کیا کریں ۔آپ کے لئے محفل مراقبہ میں دعا کرا دی جائے گی ۔ ممکن ہو تو کچھ صدقہ و خیرات کیا کریں۔ \nسعودی عرب سے تحفہ ملنا\nشبانہ کوثر، لاہور \nخواب : میں نے خواب دیکھا کہ مجھے ایک ٹوپی تحفتاً کسی نے بھیجی ہے اور میں اپنی امی کو بتا رہا ہوں کہ یہ سعودیہ سے آئی ہے اور اب میں اس کو پہن کر نماز پڑھنے جایا کروں گا ۔ \nتعبیر : اچھا خواب ہے جو اس بات کو ظاہر کرتا ہے کہ اللہ تعالی کی مہربانی سے آپ کی عزت و وقار میں اضافہ ہو گا ۔ علم حاصل کرنے کی جانب توجہ ہو گی اور ذھن میں بزرگی آئے گی ۔ گھر میں بھی آرام و سکون ملے گا ۔ اللہ کے گھر کی زیارت بھی ممکن ہے ۔ آپ نماز پنجگانہ ادا کیا کریں اور کثرت سے یاحی یاقیوم کا ورد کیا کریں ۔ ممکن ہو سکے تو کچھ صدقہ و خیرات بھی کیا کریں ۔\nسانپ کا احساس\nطارق محمود، پشاور\nخواب: میں نے خواب دیکھا کہ میں صفائی کر رہی ہوں، اچانک دیکھتی ہوں کہ ٹی وی کے پیچھے کچھ کالا سا ہے، میں ڈسٹر ہاتھ میں لے کر اسے ہٹانے کے لئے آگے دیکھتی ھوں تو اس میں حرکت پیدا ہوتی ہے اور وہ چیز چلنا شروع کر دیتی ہے، اچانک مجھے احساس ھوتا ھے کہ یہ سانپ ہے۔ میں زور زور سے چیخیں مارتی باہر کی طرف بھاگتی ہوں۔ اس کے بعد میری آنکھ کھل گئی۔\nتعبیر: اس خواب سے ظاھر ھوتا ھے کہ کوئی دشمن نقصان پہنچانے کی کوشش کر رھا ہے۔ ممکن ھے کہ وہ اپنی اس کوشش میں کامیاب بھی ہو جائے، جس کی وجہ سے گھریلو، کاروباری یا تعلیمی معاملات میں کوئی رکاوٹ آپ کے لئے پریشانی کا باعث بنے۔آپ نماز پنجگانہ کی پابندی کیا کریں اور کثرت سے یا حی یا قیوم کا ورد کیا کریں۔\nخالی کھیت\nشیراز مغل، رحیم یارخان\nخواب: میں نے خواب دیکھا کہ میرے ابو گائوں گئے ہیں اور میں بھی زبردستی ان کے ساتھ آ گیا ہوں، یہ شدید سردی کے دن ہیں۔ میں چچا اور والد کے ساتھ کھیتوں میں جاتا ھوں تو دیکھتا ھوں کہ سرسوں کے کھیت جو ابھی خوب پھل پھول رھے تھے وہ سب کے سب ختم ہو گئے ہیں۔ پورے کا پورا کھیت خالی ھوتا ھے۔ یہ دیکھ کر نا صرف ھم بلکہ آس پاس کے لوگ بھی بہت پریشان ھوتے ھیں۔ اس روز ہماری حویلی میں سب گاوں والے جمع ہوتے ہیں۔\nتعبیر: اس خواب سے ظاھر ھوتا ھے کہ اللہ نا کرے کوئی پریشانی غم یا خوف مسلط ھو سکتا ھے۔کاروبار میں رکاوٹ آ سکتی ھے۔ رزق میں بھی اس کی وجہ سے کمی ہو سکتی ہے۔ آپ نماز پنجگانہ ادا کیا کریں اور کثرت سے یا حی یا قیوم کا ورد کریں۔\nگوشت کھانا\nمریم خان، قصور\nخواب: میں دیکھتی ہوں کہ ہمارے کسی ملنے والے نے ہماری فیملی کے لئے اونٹ کا گوشت بھیجا ہے۔ میری امی بھائی کو کہتی ہیں کہ پہلے اس پر فاتحہ خوانی کر لو تا کہ اچھی چیز پر شکر ادا کیا جا سکے، پھر بعد میں ہم سب کو امی گوشت ڈال کر دیتی ھیں۔ یہ گوشت بے حد مزے دار ہوتا ہے۔\nتعبیر: اچھا خواب ہے جو اس بات کو ظاہر کرتا ہے کہ اللہ تعالی کی مہربانی سے آپ کی عزت و وقار میں اضافہ ہو گا۔ علم حاصل کرنے کی جانب توجہ ہو گی اور ذہن میں بزرگی آئے گی۔گھر میں بھی آرام و سکون ملے گا۔ اللہ کے گھر کی زیارت بھی ممکن ہے۔آپ نماز پنجگانہ ادا کیا کریں اور کثرت سے یا حی یا قیوم کا ورد کیا کریں۔ ممکن ہو سکے تو کچھ صدقہ و خیرات بھی کیا کریں۔\nکالج کا آخری دن\nمحمد توصیف، شیخوپورہ\nخواب : میں نے دیکھا کہ ہمارا کالج میں آخری دن ہے اور سب لوگ مل کے خوب شور شرابا کر رہے ہیں ۔ میرے دوست اور میں بھی خوب مزے کر ربے ہیں اور ایک دوسرے کو تنگ کر رہے ہیں ۔ ہمارے ایک پروفیسر کے پاس بہت زیادہ پھل ہوتا ہے جو وہ ایک ٹیبل پہ لگا کے بیٹھے ہوتے ہیں پھر وہ ہم کو بھی کھانے کی دعوت دیتے ہیں ۔ میں بہت سارے آم اٹھا لیتا ہوں اور خوب مزے لے لے کے اپنے دوستوں کے ساتھ مل کے کھاتا ہوں۔ وہ بہت ہی میٹھے اور لذیذ ہوتے ہیں ۔ اس کے بعد میری آنکھ کھل جاتی ہے ۔\nتعبیر : اچھا خواب ہے جو اس بات کو ظاہر کرتا ہے کہ اللہ کی مہربانی سے آپ کے رزق میں اضافہ ہو گا ۔ آپ کے کارو بار میں برکت ہو گی جس سے آپ کے وسائل میں اضافہ ہو گا ۔ اللہ تعالی غیب سے مدد فرمائیں گے۔ رات کو سونے سے پہلے نبی کریمﷺ کی سیرت کا مطالعہ کیا کریں ۔\nہاتھ پر چوٹ\nاحتشام زاہد، لاہور\nخواب : میں نے خواب دیکھا کہ میرے ہاتھ پہ کہیں سے چوٹ لگی ہے اور اس میں سے بہت زیادہ مواد رس رس کے بہہ رہا ہے۔ میری بہن بہت کوشش کرتی ہے کہ اس کو کپڑے سے صاف کر سکے مگر وہ رستا ہی چلا جاتا ہے اور مجھے کافی تکلیف اور پریشانی ہوتی ہے۔\nتعبیر : یہ خواب ظاہر کرتا ہے کہ آپ کا دماغ بہت زیادہ دنیا داری میں لگا ہوا ہے۔ اور زیادہ تر وقت پیسوں اور دنیا کے متعلق سوچتے ہوئے گزرتا ہے۔ بہتر ہے کہ اس دنیا داری سے ذھن نکال کے اللہ کی طرف دھیان لگائیں ۔ نماز پنجگانہ کی پابندی کریں ۔ رات کو سونے سے پہلے سیرت النبی کا مطالعہ کیا کریں جو کہ ہمارے لئے مشعل راہ ہے ۔کثرت سے یاحی یا قیوم کا ورد کیا کریں۔\nگود میں بچہ اٹھائے پھرنا\nشازیہ خان، اوکاڑہ\nخواب : میں نے خواب دیکھا کہ میں اپنے خاندان میں کسی دعوت میں موجود ہوں اور میری گود میں ایک بہت ہی پیارا و صحت مند بچہ ہے۔ سب رشتے دار آ کے اس کو پیار کر رہے ہیں ۔ میں بھی اس کو گود می اٹھائے پھر رہی ہوں اور بہت زیادہ خوش ہو رہی ہوں ۔\nتعبیر: اچھا خواب ہے جو اس بات کو ظاہر کرتا ہے کہ اللہ تعالی کی مہربانی سے آپ کی عزت و وقار میں اضافہ ہو گا ۔ علم حاصل کرنے کی جانب توجہ ہو گی اور ذہن میں بزرگی آئے گی ۔ گھر میں بھی آرام و سکون ملے گا ۔ اللہ کے گھر کی زیارت بھی ممکن ہے ۔ آپ نماز پنجگانہ ادا کیا کریں اور کثرت سے یا حی یا قیوم کا ورد کیا کریں ۔ ممکن ہو سکے تو کچھ صدقہ و خیرات بھی کیا کریں ۔\nبھینسے سے ٹکرانا\nارشد منصور، اسلام آباد \nخواب: میں نے دیکھا کہ میں گھر کے قریبی پارک میں واک کرنے گیا ہوا ہوں جہاں ایک بھینسا تیزی سے میری طرف لپکتا ہے ۔ میں ایک دم ڈر جاتا ہوں کیونکہ وہ ایک دم درختوں سے نکل کے میری طرف بھاگتا ہے۔ میں بچنے کی بہت کوشش کرتا ہوں مگر پھر بھی وہ پوری قوت سے مجھ سے ٹکراتا ہے اور میں گر جاتا ہوں ، آس پاس کے لوگ بھی چلانے لگ جاتے ہیں ۔\nتعبیر: اس خواب سے اندازہ ہوتا ہے کہ اللہ نہ کرے کسی پریشانی یا غم کا سامنا ہو سکتا ہے۔ بیماری یا تعلیمی سلسے میں کوئی رکاوٹ پیش آ سکتی ہے۔کاروباری معاملات میں کسی غیر یقینی صورتحال کا سامنا ہونے کا امکان ہے۔ آپ نماز پنجگانہ ادا کیا کریں اور کثرت سے ہر نماز کے بعد استغفار کیا کریں۔ آپ کے لئے محفل مراقبہ میں دعا کرا دی جائے گی ۔ ممکن ہو تو کچھ صدقہ و خیرات کیا کریں ۔\nساس کا بے موسمی سبزی پکانا\nفوزیہ رحیم، لاہور \nخواب : میں نے خواب دیکھا کہ میری ساس کچن میں کھانا پکا رہی ہیں اور مجھے بھی مدد کے لئے اپنے پاس بلاتی ہیں۔ میں چولہے کے قریب کھڑی ہو کر ھانڈی میں ڈوئی ہلاتی ہوں اور حیران ہو کر دیکھتی ہوں کہ میری ساس کچھ بے موسمی سبزی پکا رہی ہوتی ہیں۔ میں ان سے پوچھتی ہوں کہ یہ ہرے چنے آپ کو اتنی گرمی میں کیسے مل گئے ۔ اس کے بعد مجھے مزید یاد نہیں ۔ مگر یہ یاد ہے کہ میں بہت حیرانگی سے ان کو دیکھتی رہی۔\nتعبیر : یہ خواب اس بات کو ظاہر کرتا ہے کہ اللہ نہ کرتا ہے کہ کوئی مشکل پیش آ سکتی ہے ۔ گھر کا ماحول بھی کچھ پریشان ہو سکتا ہے۔ گھریلو سطح پہ تعلقات بھی متاثر ہو سکتے ہیں ۔ کاروبار میں بھی مشکل پیش آ سکتی ہے جس سے مال و وسائل میں کمی آ سکتی ہے۔ آپ یاحی یا قیوم کا زیادہ سے زیادہ ورد کیا کریں ۔ نماز پنجگانہ کی پابندی کیا کریں ۔",
        "published_date": "Tue, 20 May 2025 03:40:03 UTC",
        "source": "Express Urdu"
    },
    {
        "guid": "3d3322d433fc1883ef8742ca37e00e90",
        "title": "کوچۂ سخن",
        "link": "https://www.express.pk/story/2762189/kucha-e-sukhan-2762189/",
        "image_url": "https://img.express.pk/logo/expresslogo.webp",
        "article": "غزل\nوہ آ کے ہاتھ پہ جس وقت دل بناتی ہے\nمرے بدن میں حرارت سی پھیل جاتی ہے\nجو میرے لب پہ ہنسی ہے برائے دنیا ہے\nجو میری آنکھ میں غم ہے وہ میرا ذاتی ہے\nتمہارے شہر سے گزرا تو یہ کھلا مجھ پر\nہوا میں عود کی خوشبو کہاں سے آتی ہے\nکبھی خیال میں آتی ہے جھولتی رسی \nکبھی تو ریل کی پٹری مجھے بلاتی ہے\nتمہارے آنے سے آیا ہے اب یقیں انجمؔ \nیہ زندگی بھی بڑے معجزے دکھاتی ہے \n(منیر انجم۔ ساہیوال ،سرگودھا)\n...\nغزل\nاپنی خوشبو سے در و بام بدل دیتے ہیں\nدل کا موسم وہ سرِ شام بدل دیتے ہیں \nاور ہوتی ہے فزوں اُن کی محبت دل میں \nجب وہ باتوں میں مرا نام بدل دیتے ہیں \nاب یہ سوچا ہے کہ جب اُن کو نہیں کوئی ملال \nہم بھی اپنا دلِ نا کام بدل دیتے ہیں \nمیں تو لکھ لکھ کے محبت ہی اُنہیں بھیجتا ہوں \nنامہ بر راہ میں پیغام بدل دیتے ہیں \nوجد میں ہم کو کہاں اپنی خبر رہتی ہے \nرقص میں گردشِ ایام بدل دیتے ہیں \nایک ہی شخص نشانے پہ سدا رہتا ہے \nبس یہ کرتے ہیں کہ الزام بدل دیتے ہیں \nاِن کی اِس اندھی عقیدت پہ نہ جانا اظہرؔ \nجاں سے پیارے بھی یہاں جام بدل دیتے ہیں \n (اظہر کمال خان۔ پاک پتن)\n...\nغزل\nنالۂ نارسا سے گزرے ہیں\nدردِ راحت فزا سے گزرے ہیں\nہم سے پوچھو کہ ماجرا کیا تھا\nہم بھی شہرِ سبا سے گزرے ہیں\nتیرے لطف و کرم کے ہیں گھائل\nتیری رنگیں ادا سے گزرے ہیں\nدیکھ واجب نہیں ہے اتنا ستم\nہم تری بارگاہ سے گزرے ہیں\nکیا بتائیں وصال کی خوشیاں\nہجر کی ابتلا سے گزرے ہیں\nجس سے آگے نہیں مقام کوئی\nہاں اسی انتہا سے گزرے ہیں\nایک طوفانِ درد تھا ساجدؔ\nایک سیلِ بلا سے گزرے ہیں\n(شیخ محمد ساجد۔ لاہور )\n...\nغزل\nمجھے تو لگتا ہے آگے زوال ہے جاناں \nذرا بتا! کہ ترا کیا خیال ہے جاناں\nزمانے بھر کو جو تم دسترس میں رکھتے ہو\nتمہارے پاس یہ کیسا کمال ہے جاناں \nبہت اُڑو! مگر اتنا دھیان میں رکھنا\nہر اِک عروج کو آخر زوال ہے جاناں\nمیں مانتا ہوں نمازیں بہت ضروری ہیں \nترا خیال تو تیرا خیال ہے جاناں\nمرا یہ پھل بھی انہیں کا ہے میرا سایا بھی\nاسی لیے تو مری دیکھ بھال ہے جاناں\nجو چیز سب سے ضروری تھی مل نہیں پائی\nہمارے دل میں یہی اِک ملال ہے جاناں \nجو دل سے جائے اسے لوٹنے نہیں دیتا \nتمہارے واسطے رستہ بحال ہے جاناں\n( زکریا نوریز۔ پاک پتن)\n...\nغزل\nاس عالم میں دیکھنے والے تونے دیکھا کیا کیا کچھ\nمنظر منظر ایک تحیر اس میں بہتا ہوگا کچھ\nوہ آنکھیں وہ جھیل سی آنکھیں ان میں ڈوب کے جانا ہے\nاور پھر سب کو دیکھنا ہوگا اس میں منظر جیسا کچھ\nاول اول اس کے جسم کی خوشبو سے دل شاد ہوا\nاور پھر بھیڑ میں یکدم کھوگیا پھولوں جیسا چہرہ کچھ\nہر منظر کے عین مطابق نقش بنے تھے کوزے پر\nہر منظر کے عین مطابق چاک پہ آیا کیا کیا کچھ\nدل کے ہر اک کونے سے آوازیں آئیں رات گئے \nتو نے بھی آہوں کو سنا تھا تو نے بھی تھا دیکھا کچھ؟\nمانا دونوں ساتھ نہیں ہیں پھر بھی میرے ساتھ ہے وہ\nکاش! اس دل کی ویرانی میں پہلے جیسا رہتا کچھ\nعشق کا ہر اک کھیل تو اس نے کھیل لیا ہے مجھ سے ندیمؔ\nاور بھلا اب ہونا کیا ہے ہونا ہو تو ہوگا کچھ\n(ندیم ملک ۔کنجروڑ، نارووال)\n...\nغزل\nاپنے ہونے سے جو انکار کیا ہے میں نے\nاصل میں عشق کا اظہار کیا ہے میں نے\nمجھ سے اب میرے سوا کوئی نہیں مل سکتا\nخود کو ایسے در و دیوار کیا ہے میں نے\nعمر بھر پیار کیا دشت نوردی کی ہے\nکام جو بھی کیا بیکار کیا ہے میں نے\nمیرے اقرار کو تم ڈر سے نہ تعبیر کرو\nراستہ  دار کا ہموار کیا ہے میں نے\nایک درویش نے ماتھے کو مرے چوما تھا\nہجر کا دشت تبھی پار کیا ہے میں نے\nعشق تو ہو چکا اب کچھ نہیں ہونے والا\nسانپ کو خود ہی تو بیدار کیا ہے میں نے\nروشنی کس لیے مجھ سے ہے گریزاں آصفؔ\nکب بھلا اِس کو گرفتار کیا ہے میں نے\n(یاسررضاآصفؔ۔ پاک پتن)\n...\nغزل\nمرے لئے یہ گراں ہے تجھے نہیں معلوم \nچراغ نوحہ کناں ہے تجھے نہیں معلوم\nادھیڑ کر تری راہوں میں خود کو رکھا ہے \nسلیس مصرعۂ جاں ہے تجھے نہیں معلوم\nسمندروں سے ملاقات کیسے کرتے ہیں \nیہ بھید مجھ پہ عیاں ہے تجھے نہیں معلوم \nبہار صدیوں کے ادوار سے ہوئی رخصت \nیہ اب جو دورِ خزاں ہے تجھے نہیں معلوم \nلڑائی سے مجھے انکار تو نہ تھا لیکن\nّمری شکستہ کماں ہے تجھے نہیں معلوم؟\nہزار طرز کے پیہم ہیں مسئلے صاحب!\nسفر میں کون کہاں ہے؟ تجھے نہیں معلوم\n(مستحسن جامی ۔خوشاب)\n...\nغزل\nشعوری کوششوں سے ہم یہ تجربہ کریں گے\nتمہارے حسن کا بھرپور تجزیہ کریں گے\nجو منطقی ہیں جنہیں فلسفوں کی عادت ہے\nبروزِ حشر بھی بحث و مباحثہ کریں گے؟\nفلک بہ رنگِ دگر روشنی بکھیرے گا\nحسین لوگ زمینوں کا فیصلہ کریں گے\nطلسمِ وقت بکھر کر فنا پذیر ہوا \nکلون ساز کوئی اور سلسلہ کریں گے\nفزکس اپنی جگہ ٹھیک ہے مگر اے حسن\nترے وجود سے محروم لوگ کیا کریں گے\nیہ شہر، شہر ہے مطلب پرست لوگوں کا\nاُسے بتاؤ کہ یہ پھول مسئلہ کریں گے\n(توحید زیب ۔رحیم یار خان)\n...\nغزل\nچلتے چلتے مسائل کے حل کی طرف کوئی بڑھنے لگا\nرات ڈھلنے لگی تو غزل کی طرف کوئی بڑھنے لگا\nروشنی سے بھرے شہر میں اپنی آنکھیں مسلتے ہوئے\nہم نے دیکھا کہ دشت و جبل کی طرف کوئی بڑھنے لگا\nتم نے چھوڑا تو کچھ دن یہاں پر اداسی کے ڈیرے رہے\nاور پھر تیرے نعم البدل کی طرف کوئی بڑھنے لگا\nمیں نے دیکھا کہ وادی کے دامن میں کچھ قیمتی پھول ہیں\nوہ سبھی چھوڑ کر اک کنول کی طرف کوئی بڑھنے لگا \nرات بھر بیٹھ کر سارے ایماں کا نقشہ بناتے رہے\nفرصتِ شب ہوئی تو ہُبَل کی طرف کوئی بڑھنے لگا \nکوئی اظہار کے واسطے دن کے تڑکے میں مصرعے پکاتا رہا\nرات ڈھلنے لگی تو اجل کی طرف کوئی بڑھنے لگا\n(حسن فاروق۔ فتح جنگ)\n...\nغزل\nاک ایسی بھی صورت ہے\nپھولوں جیسی صورت ہے\nہم ہیں غم کے کھنڈر اور وہ \nتاج محل سی صورت ہے\nمیٹھا میٹھا لہجہ اور\nپیاری پیاری صورت ہے\nمیرے دل کے آئنے میں\nجچتی ایک ہی صورت ہے\nشبنم پنک گلابوں پر\nبالکل ایسی صورت ہے\nدیکھ کے جس کو جیتا ہوں\nیار وہ تیری صورت ہے\n(فرید عشق زادہ۔ بنگلہ گوگیرہ، اوکاڑہ)\n...\nغزل\nدو چار ہی ٹوٹے ہیں ابھی خواب ہمارے\nبیکار سمجھ بیٹھے ہیں احباب ہمارے\nمہتاب سے سیکھا ہے بھٹکنے کا سلیقہ\nیہ رات بتا سکتی ہے آداب ہمارے\nجس شوق سے پڑھتا ہے سلیبس کی کتابیں\nکھل جائیں گے اْس دل پہ کبھی باب ہمارے\nپہلے ہی کہا تھا کہ نہ ساحل سے پکارو\nخشکی پہ نکل آئے ہیں گرداب ہمارے\nاس طرح بکھرتے ہیں سبھی چاہنے والے\nپھولوں سے بھرے رہتے ہیں تالاب ہمارے\nمہتاب کہاں جائے گا دریا سے نکل کر\nبن جائیں اگر نقش سرِ آب ہمارے\nزائر کوئی پڑھ پاتا نہیں ٹھیک سے ہم کو\nیہ کون بدل جاتا ہے اعراب ہمارے\n(ریحان زائر۔فیصل آباد)\n...\nغزل\nرات کا پچھلا پہر اور چائے\nنیند میں سارا شہر اور چائے \nنصرت کی آواز میں رقصاں \nغزل کی چھوٹی بحر اور چائے \nوصل کی دستاویز پے اس نے\nحق میں لکھا مہر اور چائے\nدو  پریوں کا سایہ مجھ پہ\nایک تمہارا سحر اور چائے \nان ہونٹوں کے لمس میں پاگل\nکپ میں اٹھتی لہر اور چائے \nان  تینوں میں کون ہے گہرا\nاس کی آنکھیں نہر اور چائے\nسب کچھ اس کے ہاتھ ہے فیصل ؔ\nبیشک دے دے زہر اور چائے\n(فیصل عزیز اعوان۔ دوحہ، قطر)\n \nسنڈے میگزین کے شاعری کے صفحے پر اشاعت کے لیے آپ اپنا کلام، اپنے شہر کے نام اورتصویر کے ساتھ ہمیں درج ذیل پتے پر ارسال کرسکتے ہیں۔ موزوں اور معیاری تخلیقات اس صفحے کی زینت بنیں گی۔ \nانچارج صفحہ ’’کوچہ سخن ‘‘\n روزنامہ ایکسپریس، 5 ایکسپریس وے، کورنگی روڈ ، کراچی",
        "published_date": "Tue, 20 May 2025 03:40:06 UTC",
        "source": "Express Urdu"
    },
    {
        "guid": "6c4c72b943e63227c2585f2b19eb735c",
        "title": "آپ بھی وٹامن ڈی کی کمی کا شکار تو نہیں؟",
        "link": "https://www.express.pk/story/2762188/aap-bhi-vitamin-d-ki-kami-ka-shikaar-to-nahi-2762188/",
        "image_url": "https://img.express.pk/logo/expresslogo.webp",
        "article": "انسانی جسم کی مشینری کو بھر پور انداز میںکام کرنے کے لئے طاقت کی ضرورت ہوتی ہے جو کہ مختلف غذائی اجزاء میں پروٹین، کاربوہائڈیٹس، وٹامنز اور منرلزکی صورت میں پائی جاتی ہیں۔\nوٹامنز میں وٹامن ڈی کو \"سن شائن وٹامن\" بھی کہا جاتا ہے سورج کی روشنی میں جانے سے یہ ہمارے جسم کو میسر آتا ہے۔ لیکن اس کی اہمیت کے باوجود، بہت سے لوگوں کو یہ ضروری غذائیت کافی نہیں ملتی۔ آئیے جانتے ہیں ان علامات کے بارے میں جو اس بات کی نشاندہی کرتی ہیں کہ جسم میں وٹامن ڈی کی کمی ہے۔\n تھکاوٹ اور کمزوری\nپوری رات کی نیند کے بعد بھی، مسلسل تھکاوٹ محسوس ہونا چونکنا کرنے کے لئے کافی ہے۔ دائمی تھکاوٹ وٹامن ڈی کی کمی کی سب سے عام ابتدائی علامات میں سے ایک ہے۔ جسم توانائی کی سطح کو برقرار رکھنے کے لیے وٹامن ڈی اہم ہے، اگر اس کی کمی ہوجائے تو دن کے وقت سستی اور تھکاوٹ محسوس ہوتی ہے۔\nتحقیق سے وٹامن ڈی کی کم سطح اور تھکاوٹ کے احساسات کے درمیان گہرے تعلق کا انکشاف ہواہے۔ یہ کمی سیلولر توانائی کی پیداوار میں خلل ڈال سکتی ہے، جس سے روزمرہ کی سرگرمیاں سے زیادہ تھکاوٹ کا احساس پیدا ہوتاہے۔ وٹامن ڈی کی کمی کو درست کرنے سے اکثر جسم میںتوانائی بہتر ہوتی ہے۔\nہڈیوںاور کمر کے نچلے حصے میں درد\nہڈیوں میں درد یا کمر کے نچلے حصے میں مسلسل درد صرف عمر رسیدگی کی علامت نہیں ہوتا۔ وٹامن ڈی کیلشیم کو جذب کرنے میںاہم کردار ادا کرتا ہے جو کہ مضبوط اور صحت مند ہڈیوں کو برقرار رکھنے کے لیے ضروری ہے۔ اس کے بغیر، ہڈیاں ٹوٹ پھوٹ کا شکار ہو سکتی ہیں، جس سے دائمی درد ہوتا ہے، خاص طور پر کمر کے نچلے حصے جیسے وزن والے حصوں میں۔\nتحقیقات سے پتہ چلا ہے کہ کم وٹامن ڈی کی سطح والے افراد کو کمر کے نچلے حصے میں درد کا زیادہ امکان ہوتا ہے۔ یہ تکلیف ہڈیوں کی کمزوری یا ریڑھ کی ہڈی میں فریکچر کی وجہ بھی ہوسکتی ہے، ان دونوں کو وٹامن ڈی کی کمی کو دور کرکے بہتر کیا جاسکتا ہے۔\nکمزور مدافعتی نظام\nاگر کسی کو باربار نزلہ زکام یا فلو لگ رہا ہے تو ہوسکتا ہے وہ وٹامن ڈی کی کمی کا شکار ہو کیونکہ یہ صحت مند مدافعتی نظام کے لیے ضروری ہے۔ یہ مدافعتی دفاعی نظام کو متحرک کرنے میں مدد کرتا ہے اور جسم کو حملہ آور وائرس اور بیکٹیریا سے مؤثر طریقے سے لڑنے کے قابل بناتا ہے۔\nجن لوگوں میں وٹامن ڈی کی کمی ہوتی ہے وہ اکثر زیادہ انفیکشن کا سامنا کرتے ہیں، سانس کی بیماریوں سے لے کر سنگین مسائل جنم لے سکتے ہیں۔\n پٹھوں کی کمزوری\nکیا آپ کو معمول سے زیادہ کمزوری محسوس ہوتی ہے؟ پٹھوں کی کمزوری وٹامن ڈی کی کمی کی ایک اور علامت ہے۔ وٹامن ڈی پٹھوں کو سکڑنے اور صحیح طریقے سے کام کرنے میں مدد کرتا ہے، لہذا اس کی ناکافی مقدار جسم کو طاقت سے محروم رکھتی ہے۔\nپہلے پہل اس علامت کو سیریس نا لینے کے بعد میں سنگین نتائج سامنے آتے ہیں۔تاہم، مسلسل کمزوری نقل و حرکت میں خلل پیداکر سکتی ہے اور گرنے کے خطرے کو بڑھا سکتی ہے، خاص طور پر بوڑھے اور بالغ افراد میں۔ وٹامن ڈی کی سطح کو بہتر بنانا مضبوط اور زیادہ مربوط پٹھوںکا باعث بن سکتا ہے۔\n ڈپریشن یا مزاج میں تبدیلی\nاگر آپ غیر معمولی طور پر کمزور یا چڑچڑے محسوس کر رہے ہیں، تو وٹامن ڈی کی کمی اس کا سبب بن سکتی ہے۔ وٹامن ڈی ریسیپٹرز دماغ کے ان حصوں میں پائے جاتے ہیں جو موڈ کو منظم کرتے ہیں، اور اس کی کمی کو ڈپریشن اور موڈ میں تبدیلی کی علامات سے جوڑا جا سکتا ہے۔\nسیزنل ایفیکٹیو ڈس آرڈر (SAD)، ایک قسم کا ڈپریشن جو تاریکی کے مہینوں میں ہوتا ہے، سورج کی روشنی میں کمی کی وجہ سے وٹامن ڈی کی کم مقدار اس کی اہم وجہ ہے۔\nزخم بھرنے میں تاخیر\nاگر کسی کو چوٹ لگے یا خراشیں آئیں تو معمول سے زیادہ دیر تک رہنا بھی وٹامن ڈی کی کمی کا اثر ہوسکتاہے۔ وٹامن ڈی نشوونما کے عوامل اور دیگر مرکبات کو ریگولیٹ کرنے میں اہم کردار ادا کرتا ہے جو زخم بھرنے کے دوران نئی جلد کی تشکیل دیتے ہیں۔وٹامن ڈی کی\nکمی اس عمل کو سست کر دیتی ہے۔ دائمی زخموں والے لوگ، جیسے ذیابیطس، السر، میں اکثر وٹامن ڈی کی سطح کم ہوتی ہے، جس کی سطح کے بڑھنے پرجسم کی خود کو ٹھیک کرنے کی صلاحیت کو بڑھا سکتا ہے۔\nبالوں کا گرنا\nبال گرنا معمول کی بات ہے، لیکن بالوں کا زیادہ گرنا وٹامن ڈی کی کمی جیسے مسائل کی نشاندہی کرتا ہے۔ وٹامن ڈی بالوں کے follicles کو متحرک کرتا ہے اور صحت مند بالوں کی نشوونما کو فروغ دیتا ہے۔\nزیادہ سنگین صورتوں میں،اس کی کمی کو ایلوپیسیا ایریاٹا سے منسلک کیا جاتا ہے جوخودبخود دبالوں کے گرنے کا سبب بنتی ہے۔ وٹامن ڈی کی سطح کو بحال کرنا ممکنہ طور پربالوں کے جھڑنے کو کم کرسکتا ہے اور دوبارہ بڑھنے میں مدد کرسکتاہے۔\nآسٹیوپوروسس یا اوسٹیوپینیا\nوٹامن ڈی کیلشیم کے جذب کے لیے ضروری ہے، جو ہڈیوں کو مضبوط رکھتا ہے۔ وٹامن ڈی کے بغیر، ہڈیاں غیر محفوظ ہو جاتی ہیں، جس کی وجہ سے آسٹیوپینیا (ہڈیوں کا ہلکا نقصان) اور آسٹیوپوروسس (ہڈیوں کا زیادہ شدید پتلا ہونا) جیسے حالات پیدا ہو جاتے ہیں۔\nاس سے فریکچر کا زیادہ امکان ہوتا ہے، یہاں تک کہ معمولی گرنے یا زخمی ہونے سے بھی بڑا نقصان ہو سکتا ہے۔ وٹامن ڈی کی زیادہ سے زیادہ سطح کو یقینی بنانا،کیلشیم کی مقدار کے ساتھ، ہڈیوں کی صحت کو برقرار رکھنے کے لیے ایک اہم حکمت عملی ہے۔\n پٹھوں میں درد اور کھچاؤ\nپٹھوں میں تکلیف، خواہ یہ ایک ہلکی سی درد ہو یا تیز درد، وٹامن ڈی کی کمی کی علامت ہو سکتی ہے۔ وٹامن ڈی پٹھوں کے کام میں کردار ادا کرتا ہے، اور کم سطح کے نتیجے میں حساسیت اور درد میں اضافہ ہو سکتا ہے۔کچھ تحقیقات سے سامنے آتا ہے کہ پٹھوں کے دائمی درد میں مبتلا افراد میں وٹامن ڈی کی سطح صحت مند افراد کے مقابلے میں کم ہوتی ہے۔\n جوڑوں کا درد یا اکڑاہٹ\nجوڑوں کا مستقل درد یا صبح کی سختی وٹامن ڈی کی کم سطح کی طرف اشارہ کر سکتی ہے۔ وٹامن ڈی میں سوزش کے خلاف خصوصیات ہیں، اور اس کی کمی سے جوڑوں کی سوزش میں اضافہ ہو سکتا ہے۔\nوٹامن ڈی اضافی جوڑوں کی تکلیف اور سختی کو کم کرنے، نقل و حرکت کو بہتر بنانے اور درد کو کم کرنے میں مدد کرتا ہے، خاص طور پر جب باقاعدہ ورزش اور متوازن غذا کے ساتھ مل کر استعمال کیا جائے۔\nسست ریکوری\nاگر کسی بیماری یا سرجری کے بعد واپس ٹھیک ہونے میں توقع سے زیادہ وقت لگتا ہے، تو وٹامن ڈی کی کمی ایک عنصر ہو سکتی ہے۔ یہ مدافعتی ضابطے اور بافتوں کی مرمت میں اہم کردار ادا کرتا ہے، یہ دونوں صحت یابی کے دوران بہت اہم ہیں۔\nمناسب وٹامن ڈی والے لوگ زیادہ تیزی سے ٹھیک ہوتے ہیں اور طبی طریقہ کار کے بعد کم پیچیدگیوں کا تجربہ کرتے ہیں۔ یہی وجہ ہے کہ ماہرین اکثر زیادہ سے زیادہ بحالی کو یقینی بنانے کے لیے سرجری سے پہلے وٹامن ڈی کی سطح چیک کرتے ہیں۔\n\nدائمی درد \nغیر واضح دائمی درد، خواہ وہ ہڈیوں یا پٹھوں میں ہو، اکثراس کی غلط تشخیص کی جاتی ہے۔ تاہم، وٹامن ڈی کی کمی اس مسلسل تکلیف کا باعث بن سکتی ہے کیونکہ یہ پٹھوں اور ہڈیوں کی صحت کو برقرار رکھنے کے لیے ضروری ہے۔\nدائمی درد کے سنڈروم والے لوگ، جیسے fibromyalgia، میں وٹامن ڈی کی سطح اکثر کم ہوتی ہے۔ ان سطحوں کو بحال کرنا درد کی شدت کو کم کرکے راحت فراہم کرسکتا ہے اور معیار زندگی کو بہتر بنا سکتا ہے۔\n وزن میں اضافہ یا وزن کمی میں دشواری\nصحت مند عادات کے باوجود وزن کے ساتھ جدوجہد وٹامن ڈی کی کمی کے سبب ہوسکتی ہے، کیونکہ یہ میٹابولزم اور چربی ذخیرہ کرنے میں کردار ادا کرتا ہے۔ کچھ ریسرچزسے پتہ چلتا ہے کہ وٹامن ڈی کی کم سطح وزن میں اضافے کے امکانات کو بڑھا سکتی ہے۔\nوٹامن ڈی ان ہارمونز کو متاثر کرتا ہے جو بھوک اور چربی کے ذخیرہ کو منظم کرتے ہیں، بشمول انسولین۔ کمی کو درست کرنے سے وزن کم کرنے کی کوششوں میں مدد مل سکتی ہے ۔\n فریکچر کا خطرہ\nکم وٹامن ڈی کیلشیم کے جذب کو کم کرتا ہے، ہڈیوں کو کمزور کرتا ہے اور فریکچر کا خطرہ بڑھاتا ہے۔ یہاں تک کہ معمولی گرنے یا تناؤ سے بھی وٹامن ڈی کی کمی والے لوگوں میں فریکچر کا سبب بن سکتا ہے۔\nبڑی عمر کے بالغ افراد خاص طور پراس کی زدمیں ہوتے ہیں، خاص طور پر کولہے اور کلائی کے فریکچر، جو زندگی کے معیار کو نمایاں طور پر متاثر کر سکتے ہیں۔ مناسب وٹامن ڈی کو برقرار رکھنے سے ہڈیوں کی مضبوطی کو برقرار رکھنے اور سنگین چوٹوں کے خطرے کو کم کرنے میں مدد مل سکتی ہے۔\n توجہ مرکوز کرنے میں دشواری \nذہنی طور پر سست یا بھولے ہوئے محسوس کر رہے ہیں؟ وٹامن ڈی ریسیپٹرز دماغ کے ان حصوں میں موجود ہوتے ہیں جو علمی کام کے لیے ذمہ دار ہوتے ہیں۔ اس غذائیت کی کم سطح کو ارتکاز، توجہ اور یادداشت کے مسائل سے منسلک کیا گیا ہے۔\n\"دماغی دھند\" مایوس کن ہو سکتی ہے، جس سے کام یا گھر پر چاک و چوبند رہنا مشکل ہو جاتا ہے۔ کمی کو دور کرنے سے ذہنی وضاحت کو بحال کرنے اور مجموعی علمی صحت کو بہتر بنانے میں مدد مل سکتی ہے۔\n پریشانی یا اداسی کے احساسات\nاضطراب اور موڈ کے بدلاؤ کو بعض اوقات وٹامن ڈی کی کمی کی وجہ قرار دیا جا سکتا ہے۔ یہ وٹامن سیروٹونن کی پیداوار میں شامل ہے، ایک نیورو ٹرانسمیٹر جو موڈ کو منظم کرنے میں مدد کرتا ہے۔\nسیروٹونن کی کم سطح پریشانی اور افسردگی سے وابستہ ہے۔ وٹامن ڈی کی مقدار میں اضافہ زیادہ متوازن مزاج کو فروغ دے سکتا ہے اور وقت کے ساتھ ساتھ پریشانی اور اداسی کے احساسات کو کم کرنے میں مدد کر سکتا ہے۔\n ہائی بلڈ پریشر\nوٹامن ڈی بلڈ پریشر کو کنٹرول کرنے میں مدد کرکے دل کی صحت میں کردار ادا کرتا ہے۔ کمی رینن کی پیداوار میں اضافے کا باعث بن سکتی ہے، ایک انزائم جو بلڈ پریشر کو بڑھاتا ہے۔\nپیٹ پر چربی کا جمع ہونا\n کم وٹامن ڈی کے نتیجے میں پیٹ پر چربی کا جمع ہونا بھی ممکن ہے۔ زیادہ چربی وٹامن ڈی جسم کاحصہ بنانے سے روکتی ہے یوں وٹامن ڈی کی جسمانی نظام کو ترسیل میں رکاوٹ آ جاتی ہے۔\nپیٹ کی چربی میٹابولک امراض کے بڑھتے ہوئے خطرات سے وابستہ ہے۔ وٹامن ڈی کی سپلیمنٹ چربی کے جمع ہونے کو کم کرنے میں مددگار ثابت ہو سکتی ہے، حالانکہ غذا اور ورزش وزن کو کنٹرول کرنے کی بنیاد ہیں۔\nبے خوابی یا نیند میں پریشانی\nسو جانے یا سوتے رہنے کے لیے جدوجہد کرنا وٹامن ڈی کی کمی کے سبب ہوسکتا ہے۔ کیونکہ یہ میلاٹونن کی پیداوار کو متاثر کر کے نیند کے معیار کو متاثر کر سکتا ہے، یہ وہ ہارمون ہے جو نیند کے جاگنے کے چکر کو منظم کرتا ہے۔\nمطالعے سے پتہ چلتا ہے کہ اس کمی کا تعلق کم نیند کے دورانیے اور نیند کے خراب معیار سے ہے۔ وٹامن ڈی کی سطح کو بڑھانے سے نیند کے بہتر نمونوں اور مجموعی طور پر سکون کو فروغ دینے میں مدد مل سکتی ہے۔\nحساس جلد \nوٹامن ڈی کی ترکیب اس وقت ہوتی ہے جب جلد سورج کی روشنی کے سامنے آتی ہے۔ ہلکی یا پیلی جلد والے لوگ وٹامن ڈی زیادہ تیزی سے پیدا کر سکتے ہیں لیکن وہ سن برن کا شکار بھی ہوتے ہیں، جس کی وجہ سے وہ مکمل طور پر دھوپ سے بچتے ہیں۔\nاس سے بچنے کے نتیجے میں وٹامن ڈی کی سطح کم ہو سکتی ہے۔ محفوظ سورج کی نمائش اور اضافی خوراک کے درمیان توازن تلاش کرنا صحت مند جلد اور وٹامن ڈی کی مناسب پیداوار کو برقرار رکھنے کی کلید ہے۔\n بھوک نہ لگنا\nبھوک میں اچانک کمی کبھی کبھی وٹامن ڈی کی کم سطح سے منسلک ہوسکتی ہے۔ یہ وٹامن بھوک کے ہارمونز کو منظم کرنے میں کردار ادا کرتا ہے، اور اس کی کمی ان سگنلز میں مداخلت کر سکتی ہے جو دماغ کو بتاتے ہیں کہ آپ کو غذائیت کی ضرورت ہے۔\nزیادہ سنگین صورتوں میں، وٹامن ڈی کی کمی بھوک کی دائمی کمی کی وجہ سے غیر ارادی وزن میں کمی کا باعث بن سکتی ہے۔ وٹامن ڈی کی سطح کو بحال کرنے سے اکثر بھوک کا معمول بحال ہوتا ہے اور صحت مند وزن میں مدد ملتی ہے۔\nہاتھوں اور پیروں میں بے حسی یا کھجلی\nپنوں اور سوئیوں کے چبھنے کے احساس کا تجربہ ہوا ہے؟ وٹامن ڈی کی کمی اعصابی صحت کے مسائل کا باعث بن سکتی ہے، جس سے اعضاء میں بے حسی یا جھنجھلاہٹ ہو سکتی ہے۔ یہ پریشان کن محسوس کر واسکتا ہے اور روزمرہ کی سرگرمیوں میں مداخلت کر سکتا ہے۔\nکم وٹامن ڈی کیلشیم کے توازن کو متاثر کرتا ہے، جو کہ اعصاب کی مناسب ترسیل کے لیے ضروری ہے۔ طویل عرصے تک کمی ان احساسات کو خراب کر سکتی ہے، لیکن وٹامن ڈی کی سطح کو بہتر بنانا اکثر وقت کے ساتھ ساتھ اعصابی افعال کو بحال کرنے میں مدد کرتا ہے۔\n دائمی سر درد\nبار بار یا مسلسل سر درد کا تعلق وٹامن ڈی کی کمی سے ہوسکتا ہے۔ کم سطح کے پٹھوں میں تناؤ اور سوزش میں حصہ ڈال سکتی ہے، جو سر درد کو متحرک یا خراب کر سکتی ہے۔\nماہرین کے مطابق دائمی درد شقیقہ اور وٹامن ڈی کی کمی کے درمیان تعلق گہرا تعلق ہے۔ سپلیمنٹیشن نے کچھ لوگوں کو سر درد کی تعدد اور شدت دونوں کو کم کرنے میں مدد کی ہے، جس سے ممکنہ راحت ملتی ہے۔\n مسوڑھوں سے خون بہنا\nخون بہنا، سوجن، یا مسوڑھوں کا نرم ہونا صرف دانتوں کے مسائل نہیں ہیں بلکہ یہ وٹامن ڈی کی کمی کی علامت ہو سکتے ہیں۔ یہ وٹامن سوزش کو کنٹرول کرنے میں مدد کرتا ہے اور دانتوں اور مسوڑھوں کے بافتوں کو مضبوط بنا کر زبانی صحت کی حمایت کرتا ہے۔\nکم وٹامن ڈی کی سطح والے لوگ مسوڑھوں کے انفیکشن اور پیریڈونٹل بیماری کا زیادہ شکار ہو سکتے ہیں۔ اپنے ان ٹیک کو بڑھانا منہ کی صحت کو بہتر بنا سکتا ہے اور مسوڑھوں میں شفا یابی میں مدد کر سکتا ہے۔\n دمہ کی شدت میں اضافہ\nاگر دمہ کے بڑھتے ہوئے دورے یا سانس لینے میں دشواری کا سامنا ہو تو وٹامن ڈی کی کمی اس کا عنصر ہو سکتی ہے۔ وٹامن ڈی میں سوزش کی خصوصیات ہوتی ہیں جو ایئر ویز کو کھلا رکھنے اور دمہ کے شدید اقساط کے خطرے کو کم کرنے میں مدد کرتی ہیں۔\nتحقیق سے پتہ چلتا ہے کہ وٹامن ڈی کی تکمیل سے پھیپھڑوں کے افعال کو بہتر بنانے اور سانس کے دائمی مسائل والے لوگوں میں دمہ کے حملوں کی تعداد کو کم کرنے میں مدد مل سکتی ہے۔\n قوت برداشت میں کمی\nجسمانی سرگرمی کے دوران اپنے آپ کو سانس سے باہر تلاش کرنا یا آسانی سے تھکا ہونا؟ وٹامن ڈی پٹھوں کی طاقت اور توانائی کے تحول کو برقرار رکھنے کے لیے اہم ہے۔ اس کی کمی آپ کو معمولی مشقت کے بعد تھکاوٹ یا تھکاوٹ محسوس کر سکتی ہے۔\nایتھلیٹس اور فعال افراد اکثر کارکردگی میں کمی محسوس کرتے ہیں جب ان کی وٹامن ڈی کی سطح کم ہوتی ہے۔ اس وٹامن کو دوبارہ سے قوت برداشت کو بحال کرنے اور ورزش کی برداشت کو بہتر بنانے میں مدد مل سکتی ہے۔\n بانجھ پن \nوٹامن ڈی ہارمون ریگولیشن اور تولیدی صحت میں کردار ادا کرتا ہے۔ خواتین میں، وٹامن ڈی کی کم سطح بیضہ دانی اور ماہواری کی باقاعدگی میں مداخلت کر سکتی ہے، جبکہ مردوں میں، یہ ٹیسٹوسٹیرون کی سطح اور سپرم کے معیار کو متاثر کر سکتی ہے۔\nبانجھ پن کے ساتھ جدوجہد کرنے والے جوڑے اپنے وٹامن ڈی کی حیثیت کو چیک کرنے سے فائدہ اٹھا سکتے ہیں۔ مناسب سطحوں کو بحال کرنا مجموعی تولیدی افعال کو سہارا دے سکتا ہے۔\nبچوں کی ناقص نشوونما\nوٹامن ڈی کی کمی والے بچے اکثر عام شرح سے بڑھنے میں ناکام رہتے ہیں۔ یہ وٹامن بچپن میں مضبوط ہڈیوں اور دانتوں کی نشوونما کے لیے بہت ضروری ہے اور اس کے بغیر ہڈیاں کمزور اور نرم ہو سکتی ہیں۔\nشدید حالتوں میں، بچوں میں رکٹس پیدا ہو سکتے ہیں، یہ ایک ایسی حالت ہے جس کی نشاندہی کنکال کی خرابی اور جسمانی نشوونما میں تاخیر سے ہوتی ہے۔ صحت مند نشوونما کے لیے بچوں کو وٹامن ڈی کی کافی مقدار کو یقینی بنانا ضروری ہے۔\n ریکٹس (بچوں میں نرم، کمزور ہڈیاں)\nریکٹس بچوں میں ہڈیوں کا ایک سنگین عارضہ ہے جو وٹامن ڈی کی طویل کمی کی وجہ سے ہوتا ہے۔ اس کا نتیجہ نرم، کمزور ہڈیوں کی صورت میں نکلتا ہے جو بگڑی ہوئی یا جھک سکتی ہیں، خاص طور پر ٹانگوں میں۔\nیہ حالت نشوونما میں تاخیر، دانتوں کے مسائل اور ہڈیوں کے درد کا سبب بھی بن سکتی ہے۔ وٹامن ڈی کی سپلیمنٹیشن اور سورج کی روشنی ریکٹس کی روک تھام اور علاج کے لیے کلیدی حیثیت رکھتی ہے، جس سے ہڈیاں مناسب طریقے سے نشوونما پاتی ہیں۔",
        "published_date": "Tue, 20 May 2025 03:40:08 UTC",
        "source": "Express Urdu"
    },
    {
        "guid": "1fc980805a1ca156db194c7696ad9adf",
        "title": "سفرِ جنوں  (پہلی قسط )",
        "link": "https://www.express.pk/story/2762187/safar-e-junoon-2762187/",
        "image_url": "https://img.express.pk/logo/expresslogo.webp",
        "article": "بڑھتی عمر کے ساتھ ساتھ میرے دماغی مسائل میں بھی اضافہ ہوتا چلا جا رہا ہے۔ میرے دماغ میں جو خناس ہے، وہ بھی بڑھتا چلا جا رہا ہے۔ عجیب و غریب باتیں میرے ذہن میں آنے لگی ہیں۔ ایک اچھا خاصا پڑھا لکھا سلجھا ہوا معتبر سیاح اپنا بیگ تیار کرتا ہے۔ کہیں دور پہاڑوں میں، کبھی ریگستانوں میں اور کبھی سمندروں کے کنارے سیاحت کے لیے نکل کھڑا ہوتا ہے۔ اپنے پیسے، وقت اور توانائی کو اچھی طرح استعمال کرتا ہے اور بہت سی خوشیاں سمیٹ کر اپنے دیس اپنے گھر لوٹ آتا ہے۔ نہ جانے مجھے یہ راحتیں کیوں کر سمجھ نہیں آتیں۔\nرمضان المبارک کی بابرکت راتوں میں سے کسی ایک رات میں جو کہ یقیناً بابرکت رات ہی ہو گی، مجھے ایک خیال آیا کہ کیوں نہ وزیر آباد تا راول پنڈی ایسے ریلوے اسٹیشنوں کو دیکھا جائے جہاں اب ریل گاڑی نہیں رکتی بلکہ فراٹے بھرتے ہوئے گزر جاتی ہے۔ اب رمضان المبارک کی فضیلت والی راتوں میں آیا خیال میں بھلا کیسے رد کر سکتا تھا۔ حالاں کہ شیطان انکل نے میرے چھوٹے سے دماغ میں بہت بار یہ خلل ڈالنے کی کوشش بھی کی کہ بھائی کوئی انسانوں والا منصوبہ بنا۔ عید کی چھٹیاں ہیں، انھیں کسی اچھی جگہ استعمال کرے۔ ہنزہ وادی میں کیا ہی کمال کا موسم اترا ہے۔\nگلابی سے رنگ کے پھول ہر طرف ٹہنیوں پر لگے ہیں۔ تم بھی ان پھولوں کو دیکھنے کے لیے گھر سے نکلو مگر میں نے شیطان کے تمام منصوبوں کو رد کیا اور سوچا کہ نہیں ہم تو اب ان ہی ریلوے اسٹیشنوں کو نہ صرف ڈھونڈیں گے بلکہ وہاں کچھ وقت بھی گزریں گے۔ اب ایسے میں دو طرح کے مسائل تھے۔ ایک یہ ہے کہ وزیر آباد تا راول پنڈی چھوٹے بڑے کون کون سے ریلوے اسٹیشن ہیں، ان سب کی فہرست اور دوسرا یہ بھی کہ ان پہاڑی علاقوں اور دیہات کے ان ریلوے اسٹیشنوں کی لوکیشن۔ مصیبت یہ ہے کہ غیرآباد ریلوے اسٹیشنوں کے بارے وہاں کے مقامی بھی نہیں جانتے ہوتے کہ انھوں نے نہ کبھی وہاں کا رخ کیا ہوتا ہے اور نہ کبھی سنا ہوتا ہے۔\nان ریلوے اسٹیشنوں کو خود ہی گلی محلوں میں ڈھونڈنا تھا۔ پھر ان پوٹھوہاری نیم پہاڑی علاقوں کی ایک مصیبت اور بھی ہے کہ یہ علاقے کہیں اور ہیں اور ان ناموں سے جڑے ریلوے اسٹیشن کہیں اور ہیں اور ان میں سے زیادہ تر کی لوکیشن گوگل میپ پر موجود نہیں۔ جیسے ڈومیلی کہیں اور ہے اور اس کا ریلوے اسٹیشن کہیں اور۔ بالکل ایسے ہی بکڑوالہ کہیں اور ہے اور اس کا ریلوے اسٹیشن کہیں اور۔ تو دوستو اب ان ہی ریلوے اسٹیشنوں کی کہانیاں ہوں گی، ان سے جڑی بہت سی باتیں ہوں گی اور ان خوب صورت ریلوے اسٹیشنوں پر بیتے ہوئے کچھ لمحوں کو یادگار بنائے گئے جو راول پنڈی اور وزیر آباد کے درمیان ہیں مگر ریل دوڑتے ہوئے ان سے منہ موڑ کر گزر جاتی ہے مگر اب رکتی نہیں۔\nعید کے دن تھے اور سب کو ہی چھٹیاں تھیں۔ موسم معتدل تھا مگر گرمی کے کچھ کچھ اثرات تو تھے۔ ارادہ تو یہ تھا کہ ہم فجر کی نماز تقریباً وزیر آباد کے آس پاس پڑھیں گئے مگر فجر گھر میں ہی ہوگئی۔ فضا میں خنکی تھی، اس لیے سب ہی نے کچھ نہ کچھ اوپر اضافی پہنا ہوا تھا۔ میں نے وزیرآباد اور سیال کوٹ کے درمیان آنے والے تمام ریلوے اسٹیشنوں کو چھوڑا اور سیدھا وزیرآباد کو پار کرتے ہوئے اپنی پہلی منزل ہری پور بند پہنچ گیا۔ یہاں میں کی بجائے ہم کا صیغہ استعمال کیا جائے تو بہتر ہے کیوں کہ اس بات بائیک کے سفر میں میں اور ماجد اکیلے نہ تھے۔\nماجد نے اپنے ساتھ دو مزید لوگوں کو بھی شامل کر لیا تھا۔ اگرچہ کہ میں کسی دوسرے کو اپنے ساتھ شامل کرنے کے خلاف تھا کیوں کہ ہر کسی کا مجاز نہیں ہوتا ایسے نگری نگری گھومنا پھرنا۔ عام طور پر لوگوں کو یہی لگتا ہے کہ یہ ایک سیاحتی ٹور ہورہا ہے مگر ایسے سیاحتی ٹور کے لیے جب آپ کو اپنی منزل کا تو پتا ہو مگر راستہ نامعلوم ہو اور منزل بھی کیا ہے، کچھ پتا نہیں۔ عام ممکن ہے کہ جس اجڑ چکے ریلوے اسٹیشن یا عمارت کی تلاش میں ہم گھر سے نکلے ہوں، وہ اب وہاں موجود ہی نہ ہو تو دکھ ہونا یقینی بات ہے۔ یہ ہر شخص نہیں سمجھ سکتا یا کم از کم نیا نیا سیاح نہیں سمجھ سکتا اور خاص کر شمال کو جانے والا سیاح تو بالکل بھی ان باتوں کا ادراک نہیں رکھتا۔ شمال کو جانے والا ہر سیاح جانتا ہے کہ یہ منزل ہے، یہ راستہ ہے اور راستہ اور منزل دونوں خوب صورت ہیں مگر پنجاب کے سیاحتی دوروں کی بات الگ ہے۔\nقصہ مختصر یہ کہ ماجد نے اس بار دو لڑکوں کو ساتھ شامل کرلیا۔ ماجد تو میرے مزاج سے واقف تھا اور میں۔ مجھے پوری امید تھی کہ باقی دونوں افراد ہمارے اس سفر کو برداشت نہ کر سکیں گے اور راستے میں ہی ایک بدتمیزی کا طوفان کھڑا ہو جائے گا اور یہی ہوا جسے کمال خوب صورتی اور عقل مندی سے ٹال دیا۔ وزیرآباد جنکشن ایک بڑا جنکشن ہے جہاں پر آپ تین اطراف کو نکل سکتے ہیں۔ اگر آپ لاہور کی طرف سے آئیں تو صراطِ مستقیم پر چلتے ہوئے آپ شہرِ اقتدار یعنی کہ راول پنڈی کی طرف نکل جائیں گے۔ ریل اگر بائیں جانب چلی جائے تو حافظ آباد سے ہوتے ہوئے یہ فیصل آباد کا رخ اختیار کر لے گی۔ جب کہ انجن کا رخ اگر دائیں جانب کر دیا جائے تو یہ میرے شہر یعنی سیال کوٹ کی طرف نکل جائے گی۔ وزیرآباد پاکستان کے مصروف ترین ریلوے اسٹیشنوں میں سے ایک ریلوے اسٹیشن ہے۔\nہم میں سے وہ کون ہے جس نے اپنی نصابی کتب میں نہیں پڑھا کہ وزیرآباد شہر ہر قسم کی کٹلری، چھریاں، چاقو بنانے کے لیے دنیا بھر میں مشہور ہے۔ یہاں گھروں میں ہی چھوٹے چھوٹے کٹلری بنانے کے کارخانہ بنے ہوئے ہیں۔ ماضی میں یہاں لکڑی بنانے کا کاروبار بھی ہوتا رہا ہے جس کے لیے لکڑی جموں کشمیر سے لائی جاتی تھی۔ لکڑی کے بڑے بڑے تختے کاٹ کر دریائے چناب میں بہا دیے جاتے تھے اور یہاں وزیرآباد کے قریب پھر دریا سے لکڑی کو نکال لیا جاتا تھا۔ مزید آگے بڑھنے سے پہلے ریلوے کی چند باتیں سمجھ لیں۔ سنگل لائن اور ڈبل لائن کے بارے تو ہم سب جانتے ہی ہیں کہ اگر کہیں سے صرف ایک ہی لائن گزر رہی ہو تو اسے سنگل لائن کہا جائے گا۔ مخالف سمت سے اگر کوئی گاڑی آ جائے تو کسی بھی چھوٹے اسٹیشن یا بڑے اسٹیشن پر لوپ لائن بنا کر پہلے گاڑی کو دوسری لائن پر منتقل کیا جاتا ہے، پھر سامنے سے آنے والی گاڑی کو گزارا جاتا ہے۔ آپ کے مشاہدے میں یہ بات ضرور آئی ہو گی کہ ہر ریل گاڑی کے ساتھ اَپ یا ڈاؤن کا لفظ لگا ہوتا ہے۔\nکراچی کی طرف یعنی کہ سطع سمندر کی طرف جانے والی ریل گاڑیوں کے نام کے ساتھ ڈاؤن جب کہ کراچی سے اندرونِ ملک یا کسی شہر سے اونچائی کی جانب سفر کرنے والی ریل گاڑیوں کے ساتھ اَپ لگایا جاتا ہے۔ ہر ریل گاڑی کو کوئی نہ کوئی ایک نمبر بھی الاٹ کیا جاتا ہے۔ عام روایت یہی ہے کہ اَپ گاڑیوں کو طاق نمبر دیا جاتا ہے جب کہ ڈاؤن گاڑیوں کو جفت نمبر دیا جاتا ہے۔ جیسا کہ کراچی سے پشاور جانے والی ریل گاڑی کو خیبر میل اپ 1 جب کہ پشاور سے کراچی جانے والی ریل گاڑی کو خیبر میل ڈاؤن 2 کا نام دیا گیا ہے۔ اسی طرح پشاور سے کوئٹہ جانے والی جعفر ایکسپریس ڈاؤن 40 اور کوئٹہ سے پشاور جانے والی جعفر ایکسپریس کو اپ 39 کا نام دیا گیا ہے۔\nمیدانی علاقوں میں بے قابو ریل گاڑیوں کو پٹری سے نیچے اتارنے کے لیے ’’کیچ لائن‘‘ کا استعمال کیا جاتا ہے۔ کیچ لائن کیا ہے؟ اگر آپ ریل گاڑی پر سفر کرتے ہوئے کسی بھی اسٹیشن میں ریل گاڑی کے داخل ہوتے وقت، اس کی کھڑکی سے اپنی مُنڈی باہر نکالیں تو آپ کے مشاہدے میں یہ بات آئے گی کہ مرکزی لائن سے ایک لائن باہر کو نکلتی ہے۔ لائن کے آخری سرے پر بنائے گئے مضبوط بفرز سے ٹکرا کر یہ لائن رک جاتی ہے۔ اس لائن کو کسی بھی حادثے سے بچنے کے لیے استعمال کیا جاتا ہے۔ ہر ریلوے اسٹیشن پر ایک ناکارہ لائن بھی ہوتی ہے جہاں خراب اور اضافی بوگیوں کو کھڑا کیا جاتا ہے۔ میرے اپنے شہر سیال کوٹ میں آج کل آرمی کی چند بوگیاں ریلوے اسٹیشن پر اسی لائن پر کھڑی ہیں جنھیں بوقتِ ضرورت استعمال کیا جائے گا ورنہ وہ یہیں کھڑی رہیں گی۔\nلوکو موٹیو جسے ہم عام زبان میں انجن کہتے ہیں اور تمام بوگیاں کے آگے اور پیچھے دو بڑے بڑے بفرز لگے ہوتے ہیں جن کا اہم کام بوگیاں کو انجن اور بوگیاں کو آپس میں منسلک رکھنا تو ہے ہی ہے مگر فرض کریں اگر پہلی بوگی میں کسی وجہ سے بریک لگ جائے یا کسی بھی تیکنیکی وجہ سے رفتار مدھم ہو جائے تو یہی بفرز پچھلی بوگیوں کو اگلی بوگی پر چڑھنے سے روکتے ہیں۔ انجن کے ریل کار سے لگنے کا دل کش منظر تو ہم سب نے دیکھا ہی ہے۔ یہ ایسا منظر ہوتا ہے کہ ریلوے پلیٹ فارم پر موجود تمام مسافر یہ منظر دیکھنے کے لیے انجن کے پاس جمع ہو جاتے ہیں۔\nہر بڑے جنکشن پر کچھ نہ کچھ اضافی بوگیاں یا مال گاڑیاں بھی ایک طرف کھڑی ہوتی ہیں جنھیں بہ وقتِ ضرورت استعمال میں لایا جاتا ہے اور کسی بھی ریل گاڑی کے ساتھ ضرورت پڑنے پر جوڑ دیا جاتا ہے۔ اس لائن کو شنٹنگ لائن کہا جاتا ہے۔ بعض اوقات ان ہی اضافی بوگیوں کو ملا کر ایک پوری ریل گاڑی بنا دیا جاتا ہے۔ اضافی بوگیوں سے بننے والی اس ریل کو ریلوے کی زبان میں ’’ریک‘‘ کہا جاتا ہے۔ ریلوے کی واشنگ لائن کے بارے بھی آپ دوستوں نے ضرور سنا ہو گا۔ جب کوئی بھی لمبے سفر کی ریل گاڑی اپنے سفر کے آخری اسٹیٹس پر پہنچتی ہے تو اس ریل گاڑی کو دھویا جاتا ہے۔ اچھی طرح صفائی ستھرائی کا کام مکمل کیا جاتا ہے۔ مگر صفائی سے پہلے ریلوے پولیس کا عملہ پوری ٹرین کی اچھی طرح چھان بین کرتا ہے کہ کہیں کوئی مسافر یا غیرمتعلقہ شے ٹرین میں تو نہیں۔ ایسے میں اگر کوئی بھی اضافی شے یا کسی مسافر کا سامان رہ گیا ہو تو اسے ریلوے پولیس اسٹیشن میں جمع کروا دیا جاتا ہے۔\nپولیس کی جانچ پڑتال کے بعد ریلوے کا تکنیکی عملہ ہتھوڑے کی مدد سے ٹرین کے پہیے، بریک سسٹم اور دوسرے پُرزوں کی جانچ پڑتال کرتا ہے۔ ریلوے کے تیکنیکی عملے کی یوں ریل کو ضربیں لگانے کا عمل بھی آپ سب کے مشاہدے میں ضرور آیا ہو گا۔ اس سب کے بعد صفائی کا کام شروع کیا جاتا ہے۔ یہاں آپ کو ایک دل چسپ بات بتاتا چلوں کہ سیالکوٹ سے کراچی جانے والی علامہ اقبال ایکسپریس جب کراچی سے واپس سیال کوٹ آتی ہے تو اسے نہانے دھونے کے لیے سیال کوٹ سے وزیرآباد بھیج دیا جاتا ہے۔ سیال کوٹ سے وزیرآباد کے درمیان یہی علامہ اقبال ایکسپریس شاہین پیسنجر ٹرین کے نام سے چلتی ہے۔ نہاتی دھوتی ہے اور صبح سویرے وزیرآباد سے سیال کوٹ پہنچ جاتی ہے۔\nیہ الگ بات ہے کہ ایک بار میں نے سیال کوٹ سے لاہور اسی علامہ اقبال ایکسپریس پر سفر کیا تھا جو ابھی ابھی نہا دھو کر سیال کوٹ پہنچی تھی مگر گندی کی گندی ہی تھی۔ شاید آپ میں سے کچھ احباب ٹرن ٹیبل سے واقف ہوں۔ کم استعمال ہونے والے روٹ کے آخری اسٹیشن پر ایک ٹرن ٹیبل ہوتا ہے جس کی مدد سے لوکو موٹیو کے رخ کو موڑا جاتا ہے۔ چھوٹے ریلوے اسٹیشنوں پر اس ٹرن ٹیبل کو ریلوے کے ملازمین خود ہی اپنے ہاتھ سے موڑتے ہیں۔ ایسے ہی ٹرن ٹیبل میں نے بھیرہ ریلوے اسٹیشن اور مندرہ ریلوے اسٹیشن پر دیکھے ہیں جہاں کبھی ریلوے انجنوں کو موڑا جاتا تھا۔\nبد قسمتی سے دونوں ٹرن ٹیبل اب غیر فعال ہو چکے ہیں۔ ملکوال تا بھیرہ برانچ لائن مکمل پر متروک ہو چکی ہے جب کہ مندرہ ریلوے اسٹیشن سے بھی ایک برانچ لائن چکوال کو نکلتی تھی جو نہ صرف اب متروک ہے بلکہ ظالموں نے پوری کی پوری پٹری ہی اکھاڑ کھائی ہے۔ ریل پر سفر کرتے ہوئے آپ جوں ہی وزیر آباد جنکشن سے باہر نکلتے ہیں تو آپ کا سامنا وزیر آباد کی ایک چھوٹی سی جھیل گیمن جھیل سے ہوتا ہے۔ گیمن جھیل ایک چھوٹی سی قدرتی جھیل ہے۔ اب مجھے یہ نہیں معلوم کہ تیکنیکی طور پر جھیل کہا جا سکتا ہے یا نہیں۔ پانی تو کھڑا ہی ہے۔ دل چسپ بات یہ ہے کہ گیمن جھیل میں پانی کہیں سے نہیں آ رہا، گیمن جھیل کا پانی کہیں جا نہیں رہا۔ وزیرآباد شہر بھلے سے سطع سمندر سے بہت بلند سہی مگر گیمن جھیل چوں کہ سطع سمندر کے برابر ہے، اس لیے اس کا پانی اپنی جگہ پر کھڑا رہتا ہے۔\nنیچے زمین سے مسلسل پانی کا اخراج ہورہا ہے جو جھیل کے وجود کو برقرار رکھے ہوئے ہے۔ ظاہر سی بات ہے اوپر سے پانی بخارات بن کر ضرور اڑتا ہوگا۔ نیچے زمین سے ہی بھی مسلسل تازہ پانی جھیل میں شامل ہو رہا ہے اس لیے جھیل کا پانی بدبو نہیں چھوڑتا اور نہ ہی اوپر کائی جمتی ہے مگر افسوس کی بات یہ ہے کہ اب جھیل کا پانی مسلسل گندا ہورہا ہے۔ اطلاعات ہیں کہ شاید آس پاس کا گندا پانی بھی اسی جھیل میں شامل کیا جا رہا ہے۔ اگر آپ گجرات تا گوجرانوالہ کے درمیان کہیں بھی رہتے ہیں تو کسی بھی اچھے موسم میں اس جھیل کی جانب ضرور سفر کریں اور جھیل پر بنے پل پر سے ریل گزرنے کا خوب صورت منظر بھی دیکھیں۔ مجھے بہت بعد میں پتہ چلا کہ یہ گیمن جھیل ہے ورنہ ایک لمبا عرصہ تک تو میں اسے نالہ پلکھو ہی سمجھتا رہا۔ نالہ پلکھو جو جموں سے بہنا شروع کرتا ہے اور راستے کے کہیں اور چھوٹے چھوٹے نالوں کو اپنے ساتھ ملاتا ہے اور ہیڈ خانکی سے تھوڑا پہلے ہی دریائے چناب میں شامل ہوجاتا ہے۔\nہاں یہ بات ضرور ہے کہ طغیانی کے دنوں میں نالہ پلکھو کا پانی گیمن جھیل میں ڈالا جاتا ہے۔ یہی وجہ ہے کہ گیمن جھیل پر بنے ریلوے پل پر Pulkhoo spill لکھا ہے۔ اس لیے کم از کم طغیانی کے دنوں میں آپ گیمن جھیل کو نالہ پلکھو سمجھ لیں تو غلط نہ ہوگا۔ گیمن جھیل سے ذرا آگے ہوں تو عاشقوں کا دریا، دریائے چناب آپ کو خوش آمدید کہے گا۔ یہاں سب سے پُرلطف شے دریائے چناب پر بنا Alexandra  ریلوے پل ہے جس کا افتتاح 22 جنوری 1876 کو Wales  کی شہزادی Albert Edward نے کیا تھا۔ ریلوے کا یہ پل 9300 فٹ لمبا جب کہ 100 فٹ گہرے پانیوں میں کھڑا ہے۔ چناب کا نام ’’چن‘‘ اور ’’آب‘‘ سے مل کر بنا ہے جس میں چن کا مطلب چاند اور آب کا مطلب پانی ہے۔ چندر بھاگ دریائے چناب کا پرانا نام ہے۔ دریائے چندرا اور دریائے بھاگا کے بالائی ہمالیہ میں ٹنڈی کے مقام پر ملاپ سے بنتا ہے جو بھارت کی ریاست ہماچل پردیش کے ضلع لاہول میں واقع ہے۔ بالائی علاقوں میں اس کو چندرابھاگا کے نام سے بھی پکارا جاتا ہے۔ یہ جموں و کشمیر کے جموں کے علاقہ سے بہتا ہوا پنجاب کے میدانوں میں داخل ہوتا ہے۔ پاکستان کے ضلع جھنگ میں تریموں بیراج کے مقام پر یہ دریائے جہلم سے ملتا ہے اور پھر دریائے راوی کو ملاتا ہوا اوچ شریف کے مقام پر دریائے ستلج سے مل کر پنجند بناتا ہے، جو کوٹ مٹھن کے مقام پر دریائے سندھ میں جا گرتا ہے۔ دریائے چناب کی کل لمبائی 960 کلو میٹر ہے اور سندھ طاس معاہدہ کی رو سے اس کے پانی پر پاکستان کا حق تسلیم ہے۔\nویدک زمانہ (قدیم ہندوستان) میں اس کو اشکنی یا اسکمتی کے نام سے اور قدیم یونان میں آچیسائنز کے نام سے جانا جاتا تھا۔ 325 قبل مسیح میں سکندراعظم نے سکندریہ (جو آج شاید اوچ شریف یا مٹھن کوٹ یا چچارن ہے) نام سے ایک شہر دریائے سندھ کے نزدیک پنجند کے سنگم پر تعمیر کیا۔ پنجابی تہذیب میں چناب کا مقام ایک علامت کے طور پر ہے جس کے گرد پنجابی سوجھ بوجھ گھومتی ہے اور سوہنی مہینوال کی پنجابی رومانوی داستان دریائے چناب کے گرد ہی گھومتی ہے۔ گیمن جھیل اور دریائے چناب کے درمیان ایک چھوٹا سا علاقہ ہری پور ہے جہاں دریائے چناب کی طغیانی سے بچنے کے لیے ایک بند بنایا گیا تھا۔ تب ہی سے ہری پور بند کہا جانے لگا۔ یہ ہری پور بند ہی بنیادی طور پر ہماری پہلی منزل تھی کیوں کہ وزیرآباد کے بعد ہری پور بند ہی وہ پہلا ریلوے اسٹیشن جہاں سے ریل فراٹے بھرتے ہوئے گزر جاتی ہے مگر کبھی نہیں رکتی البتہ بعض اوقات یہاں سے ٹرینوں کا کراس ضرور کروایا جاتا ہے۔ ہم ہری پور بند پہنچے تو موسم میں کچھ کچھ خنکی ابھی تھی۔\nوجہ یہ تھی کہ سورج ابھی تک طلوع نہیں ہوا تھا۔ اسٹیشن ماسٹر کا کمرا بند تھا۔ میں نے اندر جھانکنے کی کوشش کی تو نوجوان اسٹیشن ماسٹر ظہیر نے ہمیں اندر بلا لیا اور ریلوے کے نظام بارے بتانے لگا۔ میں ظہیر سے سوال کرنے میں مصروف تھا کہ اتنے میں گجرات ریلوے اسٹیشن سے کال آگئی کہ پاکستان کی پہلی ٹرین خیبر میل ڈاؤن 2 گجرات سے روانہ ہو چکی ہے اور کچھ ہی دیر میں یہ ہری پور بند پہنچ جائے گی۔ میں نے ظہیر کے ساتھ گپ شپ کو بریک لگائی اور خیبر میل دیکھنے کے لیے ٹریک پر آ گیا۔ خیبر میل پاکستان کی وہ واحد ریل ہے جس میں ڈاک کے لیے ایک لال ڈبا لگا ہوتا ہے۔ لال ڈبے کی وجہ سے آپ بآسانی اس ٹرین کو پہنچان سکتے ہیں۔\nآپ جب بھی جہاں بھی اس لال ڈبے والی ٹرین کو دیکھیں تو سمجھ جائیں کہ یہ خیبر میل ہی ہے۔ خیبر میل کے گزرنے کے بعد میں پھر سے ظہیر کا سر کھانے کے لیے اسٹیشن ماسٹر کے کمرے میں چلا گیا تو ظہیر نے فوری طور پر وزیرآباد ریلوے اسٹیشن پر اطلاع دی کہ خیبر میل ہری پور بند سے گزر چکی ہے اور کچھ ہی دیر میں یہ وزیرآباد پہنچ جائے گی۔ ہری پور بند ایک خوب صورت ریلوے اسٹیشن ہے جہاں آج کل گلاب ہی گلاب کھلے ہیں۔ ایک پرانے زمانے کا ہینڈ پمپ بھی لگا ہے جو ابھی تک ریلوے اسٹیشن کے پھولوں پودوں کو پانی فراہم کرتا ہے۔ ظہیر نے بتایا کہ وہ پنجاب یونیورسٹی سے فارغ التحصیل ہے اور ایم ایس سی statistic کی ڈگری رکھتا ہے۔ میں ظہیر سے بہت سی باتیں کرنا چاہتا تھا۔ اس کی نوکری کے بارے میں سوال کرنا چاہتا تھا کہ آیا وہ اتنی تعلیم کے بعد یہاں اسٹیشن ماسٹر بن کر خوش ہے؟ کیا اس کی نوکری مستقل ہے یا وہ یہاں ایک کنٹریکٹ کے تحت ہے؟ مگر مجھے یوں لگا جیسے میرے اس طرح کے کسی بھی سوال سے ظہیر کی دل آزاری ہوگی۔\nظہیر نے محبت سے چائے کی پیش کش کی جسے میں نے اسی محبت سے منع کردیا۔ ہم نے ظہیر کو ہری پور بن ریلوے اسٹیشن پر ہی چھوڑا اور سڑک پر واپس آ گئے۔ ہری پور بن کے بعد ہماری اگلی منزل کھٹالہ ریلوے اسٹیشن تھا مگر اس کی عمارت اب مکمل طور پر تباہ ہو چکی ہے۔ بلکہ کوئی نام و نشان ہی نہیں ہے۔ کھٹالہ کے بعد گجرات تھا جو ہماری فہرست میں شامل نہیں تھا۔ اس لیے ہم گجرات شہر کی طرف نہیں گئے۔ گجرات سے اگلا ریلوے اسٹیشن دیونا جلیانی تھا۔ ایک ایسا ریلوے اسٹیشن جہاں ریل گاڑی نہیں رکتی بس دوڑتی چلی جاتی ہے اور گجرات پہنچ کر بریک لگاتی ہے۔ دیونا جلیانی ایک خوب صورت ریلوے اسٹیشن ہے جہاں نہ صرف ہریالی ہے بلکہ بہت ہریالی ہے۔\nدرخت ہیں کہ قطار اندر قطار کھڑے ہیں۔ صبح صبح کا وقت تھا اور اسٹیشن ماسٹر صغیر صاحب کو شاید یہاں انسانی آوازوں کی تو توقع نہیں تھی۔ ہمارے شور و غل سے صغیر صاحب باہر تشریف لے آئے۔ علیک سلیک کے بعد ہم نے انھیں آنے کا مقصد بیان کیا تو مسکرانے لگے۔ دیونا جلیانی ریلوے اسٹیشن بارے معلومات دیتے ہوئے بتانے لگے کہ یہاں اب باقاعدہ ریل تو نہیں رکتی مگر بعض اوقات کراسنگ ضرور کروائی جاتی ہے۔ البتہ نوجوانوں سے شام کے اوقات میں خاص کر چھٹی والے دن ریلوے اسٹیشن بھر جاتا ہے۔ صغیر صاحب یہیں اسی ریلوے اسٹیشن پر بہت عرصے سے تعینات ہیں۔\nان سے استفسار کیا کہ کیا کبھی دیونا جلیانی کے ریلوے اسٹیشن پر کوئی ایسا واقعی پیش آیا ہے جس نے آپ کو ہلا کر رکھ دیا ہو۔ صغیر صاحب پہلے تو خاموش رہے مگر پھر ماضی کا ایک قصہ بتانے لگے۔ کہنے لگے کہ آج دیونا جلیانی میں ریل صرف کراسنگ کے لیے ہی رکتی ہے مگر ہمیشہ سے تو ایسا نہ تھا۔ چند ایک گاڑیاں یہاں رکتی تھیں۔ ایک نوجوان تھا جو اکثر شام میں یہاں آتا تو گھنٹوں ریلوے اسٹیشن کے پلیٹ فارم پر گزار دیتا اور آتی جاتی ٹرینوں کو دیکھتا رہتا۔ جس ٹرین نے رکنا ہوتا صرف وہی ٹرین مین لائن سے ہٹ کر پلیٹ فارم کے لوپ پر آ کر رکتی۔ باقی سب مین ٹریک پر ہی رہتیں۔ اور تیز رفتاری سے بنا رکے آگے سیدھا گزر جاتیں۔ ایسے میں وہ نوجوان اکثر پلیٹ فارم سے نیچے اتر جاتا اور لوپ لائن پر کھڑے ہو کر تیز رفتار گاڑیوں کو دیکھتا۔ مناسب عمر کا سمجھ دار شخص تھا اور دیکھنے میں بھی مناسب تھا، اس لئے کسی نے زیادہ سختی نہ تھی۔ دیونا جلیانی چوں کہ ایک چھوٹا سا ریلوے اسٹیشن ہے، اس لئے پولیس اسٹیشن بھی یہاں موجود نہیں۔ اسٹیشن ماسٹر یا عملہ بھی اسی وقت باہر آتا تھا جب ریل کا وقت ہوتا ورنہ سب اپنے کمروں میں ہی رہتے تھے۔ ایک شام جب ہی یہی گندم کی کٹائی کے دن تھے تو تیز بارش شام سے شروع ہو گئی۔\nساتھ میں آندھی بھی تھی۔ وہ نوجوان پلیٹ فارم پر ہی بھیگتا رہا، بنا کسی مسکراہٹ کے۔ بہت دیر تک جب بھیگ چکا تو شاید تھکاوٹ کی وجہ سے گھر چلا گیا۔ پھر اگلے کچھ دن وہ ریلوے اسٹیشن پر نظر نہیں آیا۔ دس سے پندرہ دنوں کے بعد پھر سے ایک شام وہ دیونا جلیانی کے ریلوے سٹیشن پر نظر آیا۔ پہنچان میں ہی نہ آتا تھا۔ ایسے جیسے بہت عرصے سے بیمار رہا ہو۔ شام کا وقت تھا اور وزیر آباد، گجرات کی جانب سے تیز گام اپنی پوری رفتار کے ساتھ آ رہی تھی۔ وہ نوجوان حسبِ عادت لوپ لائن پر چلا گیا کیوں کہ تیز گام نے یہاں نہیں رکنا تھا۔ اسٹیشن ماسٹر صاحب کہنے لگے کہ میرے سامنے ہی ابھی وہ لوپ لائن پر کھڑا تھا، میں پلیٹ فارم کے ایک کونے جب کہ وہ لڑکا دوسرے کونے پر کھڑا تھا۔ ہم دونوں کے درمیان پورے پلیٹ فارم کا فاصلہ تھا۔ جوں ہی تیز گام پلیٹ فارم میں داخل ہوئی تو وہ لڑکا بھاگ کر لوپ لائن سے مین لائن پر آ گیا۔ لوکو موٹیو ڈرائیور نے زور سے ہارن بجایا، بریک لگانے کا تو سوال ہی پیدا نہیں ہوتا تھا۔ جوں ہی وہ لڑکا تیز گام کے لوکو موٹیو سے ٹکرایا تو اڑ کر دور جا گرا۔ عملے کے دو تین بندے ہی اسٹیشن پر موجود تھے۔\nہم دونوں تیز گام کے کو گزار کر اس لڑکے کی طرف بھاگے کہ شاید وہ بچ گیا ہو مگر ہماری یہ خواہش فقط خواہش ہی رہی۔ پولیس کو اطلاع دے دی گئی۔ ایمبولینس آئی اور اس نوجوان کی نعش کو ڈسٹرکٹ اسپتال گجرات لے گئی۔ پولیس ریلوے اسٹیشن بھی تشویش کرنے کے لیے آئی مگر ہم سرکاری ملازم تھے، جو جانتے تھے سب بتا دیا۔ نہ جانے کون تھا، کہاں سے آتا تھا۔ بھلی جوانی میں ہی اس دنیا سے چلا گیا۔ اس مادہ پرست زمانے نے بھی چھوٹی چھوٹی عمروں میں ہی نہ جانے کتنے لوگوں کی جانیں لے لی ہیں۔ اسٹیشن ماسٹر صاحب کی باتوں نے ہم سبھی کو دکھی کیا۔ ہم سب نے دیونا جلیانی کے ریلوے اسٹیشن کو الوداع کہا اور جرنیلی سڑک پر واپس آ گئے اور اپنا رخ لالہ موسیٰ جنکشن کی جانب کر دیا مگر ہم نے یہاں رکنا نہیں تھا۔ لالہ موسیٰ جنکشن جہاں سے ایک لائن سرگودھا کی طرف جاتی ہے۔ میں نے جتنا وقت لالہ موسیٰ جنکشن پر گزارا ہے، یقینی طور پر اور کسی ریلوے اسٹیشن پر نہیں گزارا۔ بچپن میں جب اپنے نانی گھر سرگودھا جاتے تو صبح سویرے سیال کوٹ سے راول پنڈی جانے والی ٹرین سے ہم لالہ موسیٰ کا سفر کرتے اور پھر لالہ موسیٰ جنکشن پر کھیلتا رہتا کہ سرگودھا کی جانب سے انے والی ایک ٹرین لالہ موسیٰ جنکشن آتی اور پھر صاف ستھرائی کے بعد سرگودھا کی جانب مڑ جاتی۔ سرگودھا جاتے ہوئے ایک جنکشن ملک وال بھی آتا تھا جہاں کے پکوڑے بہت مشہور تھے۔ نہ جانے مجھے ایسا لگ رہا ہے کہ میں آنے والے دنوں میں کسی گرم اتوار پھر ہی اپنے بچپن کی یادوں کو تازہ کرنے کے لیے ملک وال ریلوے اسٹیشن پر موجود ہوں گا۔ لالہ موسیٰ اسٹیشن پر جو چائے کیک ہم کھاتے تھے، اس کا ذائقہ آج بھی میری زبان پر ہے۔ بچپن کی پھر بات ہی الگ ہے۔\nہم جرنیلی سڑک پر سفر کرتے جاتے تھے کہ میرے بائیں جانب ایک سڑک لالہ موسیٰ ریلوے اسٹیشن کو جاتی تھی، جسے ہم نے نظر انداز کیا، اپنا سفر جرنیلی سڑک پر ہی جاری رکھا۔ ذرا آگے جا کر سڑک پر ایک بورڈ نظر آیا جہاں ’’چک پُرانا‘‘ لکھا تھا۔ یہی ہماری اگلی منزل تھی۔ ہم نے اپنی اپنی موٹرسائیکل چک پرانا ریلوے اسٹیشن کی جانب موڑ دی۔ ہمارے پنجاب کے ریلوے اسٹیشن خاص کر پوٹھوہار کے ریلوے اسٹیشنوں میں ایک بات بہت خوب صورت اور اہم ہے اور وہ ہے ہریالی۔ ہمارے پنجاب کا شاید ہی کوئی ریلوے اسٹیشن آپ کو نظر آئے جہاں انگریزوں کے پرانے پرانے برگد یا بوہڑ کے درخت نہ ہوں۔ چک پرانا ریلوے اسٹیشن بھی بالکل ایسا ہی تھا۔ ہرا بھرا، خوب صورت پلیٹ فارم اور سب سے بڑی بات۔۔۔ انتہائی ویران۔ یہ ویرانیاں ہی تو ہیں جو ان ریلوے اسٹیشنوں کی جانب میں کھینچا چلا جاتا ہوں۔\nہم جب چک پرانا ریلوے اسٹیشن کی طرف مڑ رہے تھے تو قریب ہی ایک آئل ڈپو کی طرف نظر پڑی جسے وقتی طور پر تو نظرانداز کیا مگر ریلوے اسٹیشن پر پہنچ کر علم ہوا کہ یہ کتنی اہم شے تھے۔ میرے خیال میں یہ شاید پی ایس او کا آئل ڈپو تھا اور یہاں صرف اس ڈپو کے لیے الگ سے ریلوے لائن کا ایک لوپ بنا ہوا تھا۔ مال گاڑی یہاں آکر رکتی تھی۔ بڑی بڑی پائپ لائنز اس لوپ کے ساتھ ہی لگی ہوئی تھی جنھیں مال گاڑی کی ہر بوگی کے ساتھ جوڑا جاتا تھا اور پھر پٹرولیم مصنوعات کو اس ڈپو میں منتقل کیا جاتا تھا۔ جہاں سے یہ پٹرولیم مصنوعات مختلف علاقوں کو دی جاتی تھی۔ چک پرانا ریلوے اسٹیشن پر کھڑے تھے کہ دور سے پاکستان ایکسپریس آتی دکھائی دی۔ میں لاشعوری طور پر پاکستان ایکسپریس کا ہی انتظار کر رہا تھا جیسے کہ کہیں کھو سی گئی تھی۔ وجہ بس یہ تھی کہ پچھلی بار چکوال جاتے ہوئے جب میں ڈومیلی ریلوے اسٹیشن گیا تھا تو تقریباً یہی وقت تھا اور ڈومیلی میں ہمیں پاکستان ایکسپریس ملی تھی۔ ہری پور بند میں ہمیں لال ڈبے والی خیبر میل تھی اور اب چک پرانا میں پاکستان ایکسپریس ملنے کا رہی تھی۔\nمیں مین لائن کے ساتھ بنی لوپ لائن پر کھڑا ہوگیا۔ ڈرائیور نے قریب سے گزرتے ہوئے زور سے سیٹی بجائی اور ہم سب نے اچھل اچھل کر پاکستان ایکسپریس کو ایک الوداعی سلام پیش کیا۔ پاکستان ایکسپریس کے گزرتے ہی ہم سب نے بھی چک پرانا سے نکل جانا ہی مناسب جانا کہ ابھی ہمارا سفر طویل اور منزل بہت دور تھی۔ ہم چک پرانا سے دوبارہ جرنیلی سڑک پر پہنچے تو کچھ ہی دیر کھاریاں ریلوے اسٹیشن تھا جہاں رکنا ہماری فہرست میں نہ تھا۔ آپ جوں ہی کھاریاں سے نکلتے ہیں تو آپ کا واسطہ ایک جنگل سے پڑتا ہے جسے ’’پبی جنگل‘‘ کہا جاتا ہے۔ دوستوں کے لئے شاید یہ حیرت کا مقام ہو کہ پبی جنگل کے بیچوں بیچ ایک ریلوے اسٹیشن تھا جو نہ صرف خود ختم ہوچکا ہے بلکہ وہاں تک جانے کا راستہ بھی ختم ہو چکا ہے۔ کسی زمانے میں اسے ’’بنی بنگلہ‘‘ کہا جاتا تھا۔ پبی جنگل جہاں اورنگ زیب عالم گیر کا بنوایا ہوا ایک بہت بڑا تالاب آج بھی قائم ہے۔ جنگل کے بیچوں بیچ ہونے کی وجہ سے یہ تالاب عوام کی نظروں سے اوجھل ہے اور آج مسلسل درخت اگنے کی وجہ سے یہ تالاب درختوں میں گم ہوتا جا رہا ہے۔ عام روایت کہ ہے ویسے تو مغلوں کے پختونوں کے ساتھ ذرا اچھے مراسم ہی ہے، جس کی بنیادی وجہ شاید یہ تھی ظہیرالدین بابر جب درہ خیبر کے راستے وسطی ایشیا سے برصغیر میں داخل ہوا تو اس نے پختونوں سے رشتے داری بنالی۔ سوات کی یوسفزئی قبیلے کی ایک لڑکی سے شادی کرکے اس سے تمام معاملات کو حل کیا۔\nیہ اچھے تعلقات اورنگزیب عالم گیر سے پہلے تک تو ٹھیک رہے مگر اورنگزیب عالم گیر کے اقتدار سنبھالتے ہی پختونوں اور مغلوں میں لڑائی جھگڑے شروع ہوگئے۔ ایک جنگ میں شرکت کرنے کے لیے اورنگزیب جب اٹک قلعہ جب رہا تھا تو اسے یہ علاقہ بہت پسند آیا۔ جنگل ہی میں بہت بڑا تالاب بھی بنوایا جسے محکمۂ آثارِقدیمہ اپنانے کو تیار نہیں تھا مگر کھاریاں کے ایک وکیل کریم شاہ صاحب کی کوششوں سے سنا ہے محمکۂ آثارِ قدیمہ والوں نے اس تالاب کو گود تو لے لیا ہے مگر اس جانب کوئی توجہ نہیں۔ عالم گیر نے ایک سرائے بھی تعمیر کروائی جہاں آج سرائے عالم گیر شہر آباد ہے مگر اس سرائے کی بھی آج کوئی نشانی باقی نہیں۔ اورنگ زیب عالم گیر کی اگر اس علاقے میں کوئی نشانی باقی ہے تو وہ وہی پبی جنگل میں بنا ہوا تالاب ہے جہاں جانا خطرے سے خالی نہیں کیوں کہ جنگل ہونے کی وجہ سے یہاں جنگلی جانوروں خاص کر سُوَرّوں کی بہتات ہے۔ خنزیروں کی تعداد تو ویسے ہمارے پورے ملک میں ہی بہت ہے۔ محکمۂ آثارِ قدیمہ نے جنگل کے شروع میں ہی اپنے لیے ایک ریسٹ ہاؤس تو بنا رکھا ہے جہاں ان کے اپنے اعلیٰ افسران آ کر ٹھہرتے ہیں، موسم اور ماحول سے لطف اندوز ہوتے ہیں اور پھر واپس شہری زندگی کو چلے جاتے ہیں مگر اورنگ زیب عالم گیر کے بنائے ہوئے تالاب کی کسی کو کوئی فکر نہیں۔ ڈر ہے کہ توجہ نہ دینے کی وجہ سے چھوٹی اینٹ سے بنا ہوا یہ تالاب آئندہ چند سالوں میں مکمل طور پر ہی تباہ نہ ہو جائے۔ تالاب تک تو آپ پھر بھی کچھ اختیاطی تدابیر کے ساتھ جا سکتے ہیں مگر بنی بنگلہ ریلوے اسٹیشن نہ صرف خود متروک ہوچکا بلکہ یہاں تک جانے کے سب راستے بھی بند ہوچکے ہیں۔ آج بنی بنگلہ پبی جنگل کے بجائے صرف ریلوے کی پرانی کتب میں موجود ہے۔\nایم ایل ون اسی پبی جنگل سے گزرتی ہے۔ ریل کی سیٹی بھی گونجتی ہے مگر افسوس آج ہم بنی بنگلہ کو کھونے کی وجہ سے جنگل میں سے گزرتی ریل کے دل فریب مناظر سے لطف اندوز نہیں ہوسکتے۔۔۔۔۔۔ یہ اس وقت کی بات ہے جب پاکستان میں چھے بڑے بڑے دریا بہا کرتے تھے جن میں سے پانچ تو صرف اپنے پنجاب میں ہی تھے۔ اس لیے تو اس سرزمین کو پنجاب کہا جاتا ہے۔ یہ پانچ دریا چناب، راوی، جہلم، ستلج اور بیاس تھے۔ دریائے سندھ تو موجودہ پاکستانی پنجاب کی صرف دُم پر داخل ہوتا ہے، اس لیے اسے ان پانچ دریاؤں میں شامل نہیں کیا جاتا۔ ویسے بھی جنوبی پنجاب خاص کر ریاست بہاول پور کو کم از کم میں تو پنجاب کا حصہ نہیں مانتا۔ آپ مانتے ہیں تو مانتے رہیں، کسی کے ماننے یا نہ ماننے سے کیا ہوتا ہے۔\nہر ایک کی اپنی رائے ہے اور میری رائے یہی ہے کہ نہ تو ریاست بہاول پور پنجاب کا حصہ ہے اور نہ ہی سرائیکی پنجابی زبان کا لہجہ۔ تو بات ان دنوں کی میں کر رہا تھا جب دریاؤں پر ابھی ڈیم بنانے کا رواج نہ تھا یعنی ہندوستان پر انگریز راج قیام تھا اور ان چھے کے چھے دریاؤں میں بحری جہاز چلا کرتے تھے، اسٹیمر دوڑتے تھے۔ ان چھوٹے چھوٹے بحری جہازوں کا سفر کراچی کی بندرگاہ کیماڑی سے شروع ہوتا اور جہاز سکھر سے ہوتے ہوئے کوٹ مٹھن تک سفر کرتے۔ یہاں سے شمال کو جانے والے جہاز دریائے سندھ کی طرف مڑ جاتے جب کہ وسطی اور جنوبی پنجاب یعنی لاہور اور ملتان کو جانے والے پنجند کی طرف سفر کرتے جہاں پنجاب کے پانچوں دریا تھوڑے تھوڑے وقفے سے ملتے ہیں۔\nجہلم پہلے چناب سے ملتا ہے اور پھر آگے چل کر راوی بھی چناب میں مل جاتا تھا۔ یہاں ’’تھا‘‘ کا صیغہ اس لیے استعمال کیا گیا ہے کیوں کہ سندھ طاس معاہدہ کے تحت راوی اب پاکستان کی ملکیت نہیں رہا۔ تینوں دریا چناب ہی کے نام سے آگے بڑھتے تھے کیوں کہ چناب کا بہاؤ سب سے زیادہ تھا۔ بیاس تو بہت پیچھے ہی ستلج میں شامل ہوجاتا تھا۔ جنوبی پنجاب میں جا کر ہی چناب (چناب، راوی اور جہلم) اور ستلج (ستلج اور بیاس) دونوں مل جاتے تھے اور یوں پنجند سے آگے ایک ہی دریا بہتا تھا جس کا نام ستلج تھا۔ بالکل آخر یعنی کوٹ مٹھن کے قریب یہی دریائے ستلج اور اوپر سے آنے والا دریائے سندھ دونوں مل جاتے ہیں اور یہاں آگے صرف ایک دریا چلتا ہے جسے دریائے سندھ کہا جاتا ہے۔\nکراچی سے ملتان تک کا یہ دریائی سفر دنوں میں مکمل ہوتا تھا اور یہاں سے آگے پورے ہندوستان میں سامان کی ترسیل کے لیے یا پھر مسافر زمینی راستہ اختیار کرتے تھے۔ اگرچہ بہت بھاری سامان جیسے انجن وغیرہ یا قیمتی سامان کے لیے لاہور تک کا دریائی سفر بھی اختیار کیا جاتا تھا۔ شمال کی جانب دریائے سندھ میں سفر کرنے کے لیے آخری بندر گاہ اٹک میں تھی جہاں سے آگے پہاڑی علاقے شروع ہو جاتے ہیں، اس لیے اسٹیمر پر مزید دریائی سفر ممکن نہیں تھا۔ اگرچہ کہ تاجِ برطانیہ کا منصوبہ تھا کہ دریائے کابل کے ذریعے ہی افغانستان تک رسائی حاصل کی جائے مگر یہ سارا منصوبہ نقشوں پر ہی تھا کہ برصغیر میں ریل نے اپنے قدم جمانا شروع کردیے۔ یہ ساری دریائی نقل و حرکت انگریزوں کی ہی کمپنی انڈس سٹیم فلوٹیلا کمپنی دے رہی تھی۔ جب ہندوستان میں ریل چلی تو موجودہ پاکستان میں سب سے پہلے کراچی تا کوٹری ریل کا ٹریک بچھایا گیا۔ اصل منصوبہ تو کیماڑی بندر گاہ (کراچی) کو پشاور اور دہلی سے جوڑنے کا تھا۔\nمنصوبہ بندی شروع ہوئی اور دریاؤں پر پُل بننے لگے۔ اسی دوران جنگِ آزادی بھی شروع ہوگئی جس کے اثرات سندھ تک نہ پہنچ سکے جس کی وجہ سے یہ منصوبہ چلتا رہا اور یوں مختلف اوقات میں یہ منصوبہ رینگتا رینگتا پہلے لاہور پہنچا، پھر راول پنڈی اور پھر پشاور۔ بعد میں یہی کراچی تا پشاور ریلوے لائن ایم ایل ون کہلائی۔ ہم جو بچپن سے اپنی مطالعہ پاکستان میں سنتے اور پڑھتے چلے آ رہے تھے کہ جب تقسیم کا عمل ہوا تو پاکستان کے مقابلے میں بھارت میں صنعتوں کا ایک وسیع جال تھا اور پاکستان میں بھی جو تھوڑی بہت ترقی تھی، وہ راول پنڈی اور لاہور کے درمیان ہی تھی، جس کی بنیادی وجہ یہی تھی کہ افغانستان کی طرف سے انگریزوں کو ہمیشہ ہی حملے کا خطرہ رہتا تھا۔ سرحدی صوبے کے برعکس پنجاب ہمیشہ سے ہی پُرامن صوبہ رہا تھا۔ اس بات کو بھانپتے ہوئے نہرو نے پنجاب کو تقسیم کیا تھا کہ مسلمان ذرا اُدھر اُدھر ہی رہیں۔ سارا پنجاب اگر پاکستان کو ملتا تو بارڈر آج نہیں تو کل دہلی پر لگا ہوتا اور اگر نہرو سارا پنجاب خود رکھ لیتا تو حملوں کا ہمیشہ خطرہ رہتا۔ اسی لیے نہرو نے عقل مندی کی، پنجاب تقسیم کیا اور ہمارے کزنز کو ہمارے ساتھ ہی الجھا کر خود سکون سے بیٹھ گیا۔ ریل کی باتیں تو ساتھ ساتھ چلتی ہی رہیں گی، اب ذرا ہماری رام کہانی بھی سن لیں کہ ہم صرف سفر ہی نہ کرتے جاتے تھے بلکہ ساتھ ساتھ کچھ کھا پی بھی رہے تھے۔ میاں جی ریسٹورنٹ پر نظر پڑی تو یہیں ناشتہ کرنے کا سوچا۔ امید تھی کہ یہاں تندوری پراٹھے کھانے کو ملیں گے مگر پراٹھوں کے نام پر ہمیں جو کھلایا گیا، اسے کم از کم میں تو پراٹھا ماننے کو تیار نہیں۔ دال اور چنے اچھے تھے۔ صبح کا وقت تھا۔ ہلکی ہلکی دھوپ تھی۔ مزید یہ بھی کہ بائیک کے سفر کے بعد کچھ کچھ خنکی محسوس ہوتی تھی۔ اپریل کے ابتدائی دنوں کی ہلکی دھوپ، خنک زدہ جسم کو ایک الگ ہی مسرت دے رہی تھی۔\nچائے کی چسکیوں کا تو ایک الگ ہی سرور تھا۔ ہم جو پھر سفر کو نکلے تو کھاریاں پار کر چکنے کے بعد ایم ایل ون ہمارے ساتھ ساتھ ہی چل رہی تھی کہ اچانک سے مجھے ریلوے سگنل ڈاؤن نظر آیا۔ میری پوری کوشش تھی کہ ہم جس جس ریلوے اسٹیشن پر رکیں، وہاں سے گزرتی ہوئی ریل ضرور دیکھیں جو کہ مشکل کام تھا مگر کسی حد تک ممکن بھی تھا۔ جہاں میں نے سگنل نیچے دیکھا، اس کے ذرا آگے ہی ایک سفید چونے والی عمارت نظر آئی جو کہ ممکنہ طور پر ہمارا اگلا ریلوے اسٹیشن ہو سکتا تھا۔ فی الحال تو مجھے اس ریلوے اسٹیشن پر پہنچنے کی جلدی تھی۔ پوری کوشش تھی کہ جلد از جلد یو ٹرن لیا جائے مگر یو ٹرن کم از کم دو کلو میٹر بعد آیا۔ یو ٹرن لینے کے بعد اتنا ہی فاصلہ ہمیں پھر اس ریلوے اسٹیشن کی طرف کرنا پڑا۔ جس سفید عمارت کا مجھے شک تھا، وہی ’’چوآ کڑیالہ‘‘ تھا۔ ہم ابھی موٹرسائیکل چوآ کڑیالہ ریلوے اسٹیشن کے سامنے کھڑی کر ہی رہے تھے کہ انجن نے زور سے سیٹی بجائی اور میں نے پلیٹ فارم کی طرف دوڑ لگا دی۔ مقصد صرف یہی تھا کہ ٹرین کے چوآ کڑیالہ ریلوے اسٹیشن سے گزرنے کے عمل کو اس طرف کیمرے میں محفوظ کرسکوں کہ ریلوے اسٹیشن کا نام بھی فریم میں آ جائے اور ریل نے تو پھر فریم میں آنا ہی تھا۔ ہم کُل چار لڑکے تھے (کتنا اچھا لگتا ہے ویسے اپنے آپ کو لڑکا لکھنے میں)۔ ابھی تینوں ریلوے اسٹیشن سے باہر ہی کھڑے تھے۔\nمجھے پلیٹ فارم پر ٹرین کی جانب دوڑتے ہوئے دیکھ کر ریلوے اسٹیشن کے عملے کو پہلا گمان یہی گزرا کہ میں خود سوزی کرنے کی نیت سے ٹرین کے سامنے آنا چاہتا تھا مگر چند سیکنڈ کے فرق سے میری ٹرین چھوٹ گئی۔ ریلوے کا ایک بندہ میرے پیچھے بھاگا کہ مجھے روک سکے مگر جب اس نے مجھے جیب سے موبائل نکالتے دیکھا تو پوری بات سمجھ گیا اور پیچھے ہٹ گیا۔ ہم جب فوٹوگرافی سے فارغ ہوچکے تو ہمیں اندر طلب کرلیا گیا۔ سرزنش کی گئی کہ اگر خدا نخواستہ میرا پاؤں سلپ ہوجاتا یا بھاگنے کی وجہ سے میری بریک نہ لگتی اور میں پلیٹ فارم سے نیچے گر جاتا تو کون ذمے دار ہوتا؟ بات اسٹیشن ماسٹر صاحب کی ٹھیک تھی۔ مجھے یہ بے احتیاطی نہیں کرنا چاہیے تھی۔ چوآ کڑیالہ ریلوے اسٹیشن کے عملے کی جانب سے چائے کی دعوت پیش کی گئی جسے ہم نے شکریہ کے ساتھ مسترد کر دیا۔ کچھ تصاویر بنوائیں اور پھر سے جرنیلی سڑک پر واپس آگئے ۔۔۔۔۔۔ یہاں کچھ باتیں جرنیلی سڑک کے متعلق ہونا بھی ہیں۔ کچھ ایسی غلط فہمیاں یا غلط العام جو جرنیلی سڑک کے بارے مشہور ہیں مگر غلط ہیں۔ اس ضمن میں محمد عبدہ صاحب کا ایک مضمون نظر سے گزرا جسے میں جوں کا توں نقل کر رہا ہوں۔ سکندرِاعظم کے بعد ہمارے موجودہ پنجاب میں اشوک اعظم کے دادا چندرگپت موریہ کی حکومت کا تذکرہ ملتا ہے۔ اس حکومت میں یونان کا ایک سفیر میگا ستھیز تھا۔\nمیگا ستھیز 305 قبل مسیح سے 281 قبل مسیح تک تقریباً 25 سال یہاں سفیر کی حیثیت سے رہا جو بہت زبردست محقق اور لکھاری بھی تھا۔ اور یہاں کے حالات زندگی پر کتاب Indika  لکھتا رہا جو آج بھی موجود ہے۔ میگا ستھیز لکھتا ہے کہ چندر گپت موریہ کی راجدھانی میں ایک نکڑ پاٹلی پٹر (موجودہ پٹنہ) سے دوسری نکڑ بالا حصار (موجودہ کابل) تک ایک راج پاتھ (شاہی سڑک) تھی۔ یہ سڑک اس وقت کے فاصلاتی پیمائش سٹیڈیا کے مطابق تقریباً 1600 میل (2500 کلومیٹر) تھی۔ یہ سڑک زمین سے کچھ اونچی بنائی گئی تھی، یہاں ہر ایک سٹیڈیا (تقریباً 2.2 کلومیٹر) کے فاصلے پر ایک مینار بنا تھا، جس میں اگلے مینار کا فاصلہ، راستے میں آنے والی آبادیوں اور دائیں بائیں نکلنے والی سڑکوں کی تفصیل لکھی ہوتی تھی۔ اس سڑک کی دیکھ بھال کے لیے ایک سرکاری محکمہ بھی بنا ہوا تھا۔ اس بات کو کچھ دیر یہاں روک کر 1800 سال آگے چلتے ہیں یہ 1540 کا زمانہ ہے شیرشاہ سوری رہتاس قلعہ فتح کرتے ہوئے آگے بڑھ رہا ہے اور ہمایوں کو شکست دیکر دہلی میں اپنی حکومت قائم کرلی ہے اور پھر مسلسل جنگیں لڑتا ہوا سہسرام تک جا پہنچا اور صرف 5 سال بعد 1545 میں سہسرام قلعہ کے باہر بارود پھٹنے سے فوت ہوگیا اور وہیں دفن ہوا۔ شیر شاہ سوری ایک عبقری بادشاہ اور بہترین منتظم تھا، زمین کا پٹوار خانہ، آبپاشی سمیت بیشمار نظام بنا کر برصغیر کو دیکر گیا ہے۔ لیکن ایک آپ سوچنے والی ہے کہ کیا یہ ممکن ہے آج سے تقریباً 480 سال پہلے جنگوں میں مسلسل مصروف رہنے والے بادشاہ نے صرف 5 سال میں کلکتہ سے کابل تک تقریباً 2500 کلومیٹر لمبی سڑک بھی بنا دی ہو؟ بعض کتابوں میں جی ٹی روڈ کے کچھ حصے مرمت کرنے کا تذکرہ ضرور ملتا ہے اور کچھ جگہوں پر قوس مینار کا ذکر بھی آتا ہے مگر جی ٹی روڈ بنانے کا معمار شیر شاہ سوری ہر گز نہیں تھا۔\nدوسری بات یہ ہے کہ پاکستان میں موٹروے کے علاوہ ہر بین الاضلاعی سڑک کو جی ٹی روڈ کہہ دیا جاتا ہے، یاد رکھیں جی ٹی روڈ، جرنیلی سڑک، گرینڈ ٹرنک روڈ صرف ایک ہی ہے جو پشاور اٹک ٹیکسلا راولپنڈی جہلم کھاریاں لالہ موسی، وزیر آباد سے لاہور آتی ہے اور پھر واہگہ سے امرتسر دہلی چلی جاتی ہے۔ یہ چندرگپت موریہ کی راج پاتھ ہے، مغلیہ دور میں جرنیلی سڑک بنی، انگریزوں نے اسے جی ٹی روڈ بنا دیا۔ اس کے علاوہ پاکستان کی کوئی بھی سڑک جی ٹی روڈ نہیں ہے۔ چاہے یہ روایت جہاں سے بھی، جیسے بھی مرضی مشہور ہو گئی ہو تاریخی طور یہ بالکل غلط اور جھوٹ ہے۔ یہ اور بات ہے کہ انگریز نے جتنی بھی مزید سڑکیں بنائیں انہیں جی ٹی روڈ کہنا شروع کردیا۔ جیسے ملتان سے دہلی، لاہور سے فیصل آباد، وغیرہ وغیرہ۔ کیا آپ نے میگا ستھنیز کی انڈیکا اور کوتیلہ چانکیہ کی ارتھ شاستر پڑھی ہے؟ اگر پڑھی ہوتی تو جی ٹی روڈ کو کبھی شیر شاہ سوری کی نہ کہتے۔ اصل میں مسئلہ یہ ہے کہ ہندو نے بابری مسجد پر قبضہ کرکے رام مندر بنا لیا اور ہم نے ہندو راجہ چندرگپت موریہ کی پوری سڑک ہی مسلمان بادشاہ شیرشاہ سوری کے نام تھوپ دی ہے۔\nلہٰذا حساب برابر ہوا۔ جیسے ہندو راجہ پورس ہمارا دشمن اور ہمارے آباؤاجداد کو قتل کرنے والا سکندراعظم ہمارے چاچے کا پُتر تھا ۔۔۔۔۔۔۔ ہم چوآ کڑیالہ ریلوے اسٹیشن سے باہر نکلے تو واپس جرنیلی سڑک پر سفر شروع کر دیا۔ جہانگیر کا بنایا ہوا سرائے عالم گیر گزرا اور پھر اسی خاموشی سے جہلم بھی گزر گیا۔ یہاں کچھ ایسے ریلوے اسٹیشن بھی تھے جہاں اب ریل نہیں رکتی مگر وہ ہماری فہرست میں شامل نہیں تھے۔ وقت کی کمی کو دیکھتے ہوئے میں ایسے تمام ریلوے اسٹیشن چھوڑتا چلا جا رہا تھا جنھیں میں نے پہلے سے دیکھ رکھا تھا۔ اسی لیے سرائے عالم گیر کو بھی چھوڑا، جہلم کو بھی چھوڑ دیا اور سیدھا گلزار کے شہر دینہ کے ریلوے اسٹیشن پر پہنچ گیا۔ دینہ جہاں ریل رکتی ہے مگر گلزار کی وجہ سے میں یہاں رک رہا تھا کہ گلزار کی جنم بھومی پر کم از کم ایک بار رکنا تو بنتا تھا۔ گلزار جن کا اصل نام سمپورن سنگھ تھا، کی تاریخِ پیدائش میں اگرچہ کہ اختلاف ہے مگر زیادہ معتبر یہی مانا جاتا ہے کہ آپ 18 اگست 1936 دینہ میں پیدا ہوئے۔ والد سردار مکھن سنگھ کپڑے کے شعبے سے وابستہ تھے۔ والدہ سبحان کور، مکھن سنگھ کی دوسری بیوی تھی جن کا انتقال گلزار کی بہت چھوٹی عمر میں ہی ہو گیا۔ سبحان کور کے انتقال کے بعد گلزار کے والد نے تیسری شادی کر لی۔ سمپورن سنگھ نے اپنے استاد مجیب الرحمٰن کے مشورے سے اپنا نام گلزار رکھ لیا۔ اس طرح گلزار کی وجہ شہرت دو چیزیں ہوگئیں۔ ایک گلزار خود، دوسرا ان کا سفید کُرتا پاجامہ جو ہمیشہ ہی گلزار کو دوسروں سے منفرد بناتا تھا۔ سفید کُرتے پاجامے میں یوں لگتا ہے جیسے یہ رنگ بنا ہی گلزار صاحب کے لئے ہے۔ گلزار جو تھے تو بابا گرو نانک کے ماننے والے مگر مینا کماری سے محبت اتنی تھی کہ ان کے لئے روزے بھی رکھتے تھے۔ گلزار کو دو چیزوں سے بڑی محبت ہے (میں کیسا خوش قسمت ہوں جو گلزار کے لیے ’’ہے‘‘ کا صیغہ استعمال کر رہا ہوں)۔ ایک دینہ اور دوسری اردو اور دونوں کا حوالہ ہمیں بار بار ان کی شاعری میں ملتا ہے۔\nذکر جہلم کا ہو، بات ہو دِینے کی چاند پکھراج کا، رات پشمینے کی وہ یار ہے جو خوشبو کی طرح جس کی زبان اردو کی طرح گلزار اگرچہ کہ بھارت میں بمبئی جیسے گنجان شہر میں رہتے ہیں مگر دینہ ان کے دل سے کبھی نہیں نکلا۔ اپنے ایک انٹرویو میں انھوں نے بتایا کہ فلم ماچس کا ایک گیت ’’چھوڑ آئے ہم وہ گلیاں‘‘ انھوں نے دینہ کی گلیوں کو یاد کرتے ہوئے ہی لکھا تھا۔ گلزار گیارہ سال کے تھے جب برصغیر تقسیم ہوا اور گلزار صاحب اپنے اہل و عیال کے ساتھ بھارت چلے گئے۔ جہاں وہ دینہ کو نہیں بھولے تو تقسیم کے زخموں کو بھی نہیں بھولے۔ خوف، پلکوں کی چھاؤں، راوی پار، یہ سب وہ افسانے تھے جس میں تقسیم کے غم کو بآسانی محسوس کیا جا سکتا ہے۔ دینہ ریلوے اسٹیشن پر ہی ہمیں عوام ایکسپریس نے آن لیا۔ مجھے جوں ہی پتا چلا کہ عوام ایکسپریس آ رہی ہے تو میں فوراً ہی موٹر سائیکل پر بیٹھا اور دوستوں کو بھی بھگانے کا کہا۔ میرا ایک خواب یہاں سچ ہو سکتا تھا اگر میں ذرا دوڑ لگاتا۔ ڈومیلی پار کرتے ہی جرنیلی سڑک ایک نالے پر سے گزرتی ہے جہاں نئے پُل اور ریلوے لائن کے درمیان پرانی جرنیلی سڑک کا بنا پُل بھی ہے۔\nاس پل پر سے ریل کو گزرتا ہوا دیکھنا میرے لیے ایک خواب ہے۔ ایک ایسی تصویر لینا جس میں پیچھے پوٹھوہار کی پہاڑیاں ہوں، میرے سامنے سے ریل گزر رہی ہو اور ریل اور میرے درمیان پرانی جرنیلی سڑک کا ایک چھوٹا سا پُل بھی ہو۔ میں نے دوڑ لگائی تو راستے میں پھاٹک آ گیا۔ پھاٹک بند تھا۔ جس کا مطلب تھا کہ عوام ایکسپریس یہاں نہیں رکے گی بلکہ سیدھا ہی گزر جائے گی۔ عوام ایکسپریس فراٹے بھرتے ہوئے گزر گئی اور پھاٹک کھلنے کے بعد رش کی وجہ سے مزید تاخیر ہوگئی۔ میرا یہ خواب، خواب ہی رہا اور عوام ایکسپریس کو اس دریائی گزر گاہ سے گزرتے ہوئے میں نہ دیکھ سکا۔ ابھی چند دن پہلے ہی محترم قیوم صاحب کی بھیج ہوئی تصاویر موصول ہوئیں۔ تصاویر دیکھیں تو وہ اسی پُل کی تھیں، جہاں سے میں ریل کو گزرتے ہوئے دیکھنا چاہتا تھا۔ خود تو یہ منظر نہ دیکھ سکا، فی الحال محترم قیوم صاحب کے موبائل سے ہی دیکھ لیا۔  ( جاری ہے )",
        "published_date": "Tue, 20 May 2025 03:40:11 UTC",
        "source": "Express Urdu"
    },
    {
        "guid": "f1381e78391c1d4642ba9e814332f135",
        "title": "کراچی: مبینہ پولیس مقابلے میں ایک ڈاکو ہلاک",
        "link": "https://www.express.pk/story/2762186/karachi-reportedly-encounter-2762186/",
        "image_url": "https://img.express.pk/logo/expresslogo.webp",
        "article": "کورنگی پولیس نے مبینہ مقابلے کے دوران ایک ڈاکو ہلاک کر کے دیگر دو ساتھیوں کو گرفتار کرلیا۔\nترجمان ڈسٹرکٹ کورنگی پولیس کے مطابق کورنگی پولیس نے ضیا کالونی میں ایک ڈاکو ہلاک ہوگیا جس کی شناخت ممتاز کے نام سے کی گئی جبکہ پولیس نے ہلاک ڈاکو کے دیگر دو ساتھیوں ساجد اور شبیر کو بھی گرفتار کرلیا اور ان کے قبضے سے تین پستول، گولیاں اور موٹر سائیکل برآمد ہوئی ہے۔\nپولیس نے ہلاک ڈاکو کی لاش ضابطے کی کارروائی کے لیے جناح اسپتال منتقل کر دی جبکہ دیگر گرفتار ساتھیوں کو تفتیش کے لیے تھانے منتقل کر دیا ہے۔\nپولیس گرفتار اور ہلاک ڈاکو کا کرمنل ریکارڈ چیک کر رہی ہے۔",
        "published_date": "Tue, 20 May 2025 03:40:13 UTC",
        "source": "Express Urdu"
    },
    {
        "guid": "2a52e26c32f67cb1ed2d67169979ec19",
        "title": "کام یاب زندگی",
        "link": "https://www.express.pk/story/2762185/kaamyaab-zindagi-2762185/",
        "image_url": "https://img.express.pk/logo/expresslogo.webp",
        "article": "کراچی صرف ایک شہر نہیں بلکہ سمندر جیسی گہری ایک تہذیب ہے، جس کا اندازہ نہ ہی اس کے باسیوں کو ہوتا ہے، اور نہ ہی باہر سے آ کر یہاں بسنے والوں کو اس گہری کا احساس ہوپاتا ہے۔\nمیری ذاتی اور پیشہ ورانہ زندگی میں کراچی کا اہم کردار رہا ہے۔ گذشتہ 22 سالوں میں یہاں رہنے کے باعث اس کے کئی نشیب و فراز دیکھنے کا موقع ملا ہے۔ تاہم، پچھلے کچھ برسوں میں مختلف شہروں کے بارہا، دوروں سے یہ احساس ہوا کہ کراچی میں ایک عجیب، انجانی سی بے چینی اور بلاوجہ کا دباؤ (Stress) موجود ہے۔ اسی کیفیت کا مشاہدہ میں نے حال ہی میں ضلع بدین کے ایک گاؤں میں ایک ہفتہ اپنی فیملی کے ساتھ گزارنے کے دوران کیا۔\nان دنوں میں نے خود کو موبائل فون اور دیگر مصروفیات سے مکمل طور پر الگ رکھا اور اپنی زندگی اور کام یابی کے نقطہ نظر اور نظریے کو نئے زاویے سے جانچنے کی کوشش کی، کیوںکہ آج کل کام یابی کی دوڑ میں ہر شخص آگے بڑھنا چاہتا ہے، اور اپنی کام یابی کو مختلف پیمانوں سے ناپتا ہے۔ گاؤں میں قیام کے دوران مجھے نہ صرف وقت میسر آیا بلکہ پرسکون ماحول نے مجھے اپنے خیالات اور زندگی کے مختلف پہلوؤں پر ازسرنو غور کرنے کا موقع دیا۔\nمیں ان خیالات کو آپ کے ساتھ شیئر کر رہا ہوں، تاکہ آپ بھی اپنی زندگی میں کام یابی کے مفہوم کا ازسرنو جائزہ لے سکیں اور حقیقی کام یابی حاصل کر سکیں۔ معروف لیڈرشپ ایکسپرٹ سائمن سینک کا کہنا ہے،’’کام یابی خطرناک ہو سکتی ہے، کیوںکہ اس میں یہ رجحان پایا جاتاہے کہ یہ ہماری آنکھوں کو مواقع دیکھنے سے اور ہمارے کانوں کو دوسروں کے آئیڈیاز سننے سے قاصر رکھ سکتی ہے۔‘‘\nذہنی سکون\nبڑے شہروں میں رہنے والے لوگ زندگی کی دوڑ میں اتنے مصروف ہو جاتے ہیں کہ مادی اشیاء کے حصول میں ذہنی سکون کو نظرانداز کر دیتے ہیں۔ جدید تحقیق اور نفسیات سے یہ بات ثابت ہوئی ہے کہ ذہنی طور پر پُرسکون انسان ہی ذاتی اور پیشہ ورانہ زندگی میں بہتر کارکردگی دکھا سکتا ہے۔\nبدقسمتی سے، کام یابی کی دوڑ میں ذہنی سکون اور صحت ہماری ترجیحات میں کہیں پیچھے چلے جاتے ہیں۔ اس وقفے کے دوران میں نے اس حقیقت کو بہتر طور پر محسوس کیا کہ کام یاب زندگی کے لیے ذہنی سکون سب سے بنیادی اور اہم عنصر ہے۔ اگر آپ کام یابی چاہتے ہیں تو ذہنی صحت کو اپنی اولین ترجیح بنائیں، اور اگر آپ دیرپا اور حقیقی کام یابی کے متلاشی ہیں تو ذہنی سکون کو اپنی زندگی میں جگہ ضرور دیں۔\nآج کے دُور میں ذہنی صحت کسی بھی نعمت سے کم نہیں ہے۔ پاکستانی معاشرے کو ذہنی صحت کے حوالے سے مختلف اور ٹھوس اقدامات کرنے کی اشد ضرورت ہے۔ تاہم یہ ہر فرد کی انفرادی ذمہ داری اور کوشش ہونی چاہئے کہ وہ اپنی ذہنی صحت وسکون کے لیے خود عملی اقدام کرے۔\nوقت کی آزادی\nدُنیا میں بے شمار لوگ آزاد تو ہیں، مگر وقت کی قید سے آزاد نہیں ہوپاتے ہیں۔ قدرت نے سب انسانوں کو یکساں وقت عطا کیا ہے، لیکن بہت سے لوگ اپنی ذاتی، معاشی اور پیشہ ورانہ ذمے داریوں کے باعث اپنی ذات کی بہتری اور زندگی کے لطف کے لیے وقت ہی نہیں نکال پاتے۔ بڑے شہروں میں اکثر وقت کی قلت اور دیگر ذمے داریوں کی وجہ سے کہیں اور جانا بھی ممکن نہیں ہوتا ہے۔ اگر آپ حقیقی کام یابی کے خواہاں ہیں تو وقت کی آزادی کو حاصل کریں۔\nاپنی ذات کی تلاش، قدرت کے حسین مناظر سے لطف اندوز ہونے اور دُنیا گھومنے کے لیے وقت ضرور نکالیں۔ وقت کا مناسب اور درست استعمال ہمیں زندگی اور کائنات کی بے شمار خوب صورت اشیاء کو دیکھنے اور ان سے لطف اندوز ہونے کا موقع دیتا ہے۔ اکثر لوگ وقت کی سرمایہ کاری سے ناواقف ہوتے ہیں اس لئے وہ اہم لمحوں میں وقت کا درست انتخاب نہیں کرپاتے اور ساری زندگی وقت کی قید میں رہتے ہیں، وقت کی آزادی دُنیا کی سب سے بڑی عیاشی ہے۔\nصحت کی نعمت\nہم بچپن سے سنتے آئے ہیں کہ ’’تن درستی ہزار نعمت ہے‘‘ اور یہ بات بالکل درست ہے۔ کام یاب زندگی کے لیے صحت مند ہونا اور صحت سے لطف اندوز ہونا نہایت ضروری ہے۔ پاکستان میں موجودہ معاشی، سماجی اور سیاسی حالات کے ساتھ ساتھ خاندانی دباؤ کے پیش نظر، ہمارا اپنے طرزِزندگی کو تبدیل کرنا اور قدرت کے قریب آنا ازحد ضروری ہوچکا ہے۔\nاپنی صحت کا خیال رکھنا اور خود کو تن درست، چاق و چوبند رکھنے کے لیے جسمانی سرگرمیوں کو اپنانا، متوازن غذا لینا اور فطری ماحول سے قربت حاصل کرنا نہایت اہم اقدامات ہیں۔ اپنی صحت کا خیال رکھنا، قدرت کی نعمت کا شکریہ ادا کرنے کا ایک بہترین طریقہ ہے۔ ہمارا لائف اسٹائل اور عادات ہماری صحت کی خرابی میں سب سے بڑی رکاوٹ ہیں۔ ہم نے قدرتی اور خالص اشیاء سے دُوری اختیار کرکے اپنے آپ کو خود تباہ کیا ہے۔\nاپنی پسند کا کام\nہم جس معاشرتی پس منظر سے تعلق رکھتے ہیں، وہاں اپنی پسند کا کام کرنا ایک مشکل فیصلہ ہوتا ہے۔ اکثر لوگ گھریلو اور معاشی ذمے داریوں کے سبب اپنی دل چسپیوں اور شوق کو نظرانداز کرتے ہیں۔ میری ذاتی زندگی کا تجربہ ہے کہ بے شمار لوگ اس لیے مایوسی، نااُمیدی اور پریشانی کا شکار ہوتے ہیں کیوںکہ وہ ایسے کام میں مصروف ہوتے ہیں جس سے انہیں دل چسپی نہیں ہوتی ہے۔ دل چسپی نہ ہونے کے باعث وہ ترقی نہیں کرپاتے، اور یوں زندگی کے دیگر شعبوں میں بھی پیچھے رہ جاتے ہیں۔ اپنی پسند کا کام کرنا ایک نعمت ہے۔\nجب آپ کا شوق اور پیشہ ایک ہوجائے تو زندگی میں بیزاری نہیں آتی، اور ہر لمحہ لطف اندوزی کا باعث بنتا ہے۔ میرے نزدیک کام یابی یہ نہیں ہے کہ آپ کہاں رہتے ہیں، کیا کماتے اور کیا بناتے ہیں! بلکہ یہ ہے کہ آپ جو کام کرتے ہیں، اُس سے آپ خود کتنے خوش ہیں، دوسرے آپ کے کام سے کتنے خوش ہیں اور آپ کے کام سے انسانیت کو کتنا فائدہ پہنچ رہا ہے۔ ہمارے معاشرے میں آج بھی بچوں کو اپنی پسند اور مرضی کا کام کرنے کی اجازت نہیں ملتی جس کی وجہ سے وہ ساری زندگی کام سے بیزاری اور اکتاہٹ کا شکار رہتے ہیں۔\nمعاشی خوش حالی\nیہ حقیقت ہے کہ کوئی بھی انسان معاشی خوش حالی کے بغیر زندگی میں ترقی نہیں کرسکتا ہے۔ کام یاب زندگی کے لیے معاشی استحکام کو ترجیح دینا اور اس کے لیے عملی منصوبہ بندی کرنا ناگزیر ہے۔ ضروری ہے کہ بچوں کو شروع ہی سے خودانحصاری اور مالی منصوبہ بندی کی تربیت دی جائے تاکہ وہ عملی زندگی میں بہتر فیصلے کرسکیں۔\nمعاشی خوش حالی انسان کو بہت سی مشکلات سے بچاتی ہے، جب کہ غربت بے شمار برائیوں کی جڑ ہے۔ اس لیے ہمیں معاشی استحکام کے لیے بھرپور محنت کرنی پڑے گی۔ یاد رہے یہ دُنیا معاشی اُصولوں پر چلتی ہے میری اور آپ کی خواہشوں کے مطابق نہیں، اس لیے معاشی خوشحالی ہمیں ہماری مرضی کی زندگی بسر کرنے میں معاونت کرتی ہے۔\nخاندانی اور پیشہ ورانہ زندگی میں توازن\nآج کے دور میں کارپوریٹ اداروں میں کام کرنے والے افراد کے لیے ذاتی اور پیشہ ورانہ زندگی میں توازن ایک بڑا چیلینج ہے۔ تحقیق اور کام یاب افراد کی زندگیوں سے یہ بات ثابت ہوتی ہے کہ اگر آپ پیشہ ورانہ کام یابی حاصل کرنا چاہتے ہیں، تو خاندانی معاونت لازمی ہے۔\nبدقسمتی سے، ہم اکثر اپنے خاندان کو ترجیحات میں شامل نہیں کرتے ہیں، اور یوں پیشہ ورانہ زندگی میں اس قدر آگے نکل جاتے ہیں کہ خاندانی اقدار، روایات اور رشتے پس پشت چلے جاتے ہیں۔\nاگر آپ کام یاب ہونا چاہتے ہیں تو اپنی خاندانی اور پیشہ ورانہ زندگی میں توازن قائم رکھیں، کیوںکہ زندگی کی ہر آزمائش میں خاندان ہی ہمارا اصل سہارا ہوتا ہے۔ معروف مصنف عرفان جاوید اپنی کتاب ’’عجائب خانہ‘‘ میں لکھتے ہیں،’’مستنصر حسین تارڑ صاحب نے کہا ’یہ شہرت، مقبولیت، نام، مقام سب نظر کا دھوکا ہے۔ جو چیز حقیقی ہے وہ انسان کا خاندان اور دو چار ہم درد سچے دوست ہیں۔ پس باقی سب فریب نظر ہے۔‘‘\nاصل کام یابی\nزندگی میں حقیقتاً وہی لوگ کام یاب ہوتے ہیں جو صرف اپنی ذات کے لیے نہیں بلکہ دوسروں کے لیے جیتے ہیں۔ ایسے لوگ نہ صرف خود کام یاب ہوتے ہیں بلکہ اپنے آس پاس کے لوگوں اور معاشرے پر بھی مثبت اثرات ڈالتے ہیں۔ یاد رکھیں، کام یابی سے کہیں زیادہ اہم ’’اطمینان‘‘ہے۔ کام یابی کا کوئی مذہب، رنگ، نسل، زبان، علاقہ اور ملک نہیں ہوتا ہے، یہ یونیورسل ہوتی ہے، یہ حدود وقید سے بالا تر ہے۔\nیہ جس انسان کو مل جاتی ہے، وہ اپنی محدود کمیونٹی سے نکل کر ساری انسانیت کے لیے قابلِ قبول ہوجاتا ہے۔ کام یابی آپ کا Canvas  تبدیل کردیتی ہے، آپ کے متعلق لوگوں کی رائے کو بدل دیتی ہے۔ آپ کی کام یابی کائنات کے ہر فرد کے لیے کام یابی کی تحریک بن جاتی ہے، اس لیے آپ مقامی سے عالمی انسان بن جاتے ہیں۔\nسفر وسیلۂ ظفر\nکام یابی کے سفر میں مشکلات اور رکاوٹوں کے پہاڑ کو سر کرنے کے لیے پہاڑ جیسا حوصلہ چاہے ہوتا ہے۔ میں نے جس راستے اور سفر کا انتخاب کیا تھا، وہ بہت مختلف، منفرد اور مشکل تھا، جہاں وسائل محدود اور مسائل لاتعداد تھے، حوصلہ افزائی کم اور حوصلہ شکنی بہت زیادہ تھی۔ سفر کی تھکن اور راہ کی رکاوٹیں بے شمار تھیں، اپنے تو کیا دوسرے بھی ہاتھ، ساتھ اور بات کرنا چھوڑ گئے، کبھی کبھی اپنی ہمت اور حوصلہ بھی جواب دے گیا، اپنوں کی اتنی بے رخی اور لاتعلُّقی کہ دل خون کے آنسو روئے، کچھ اپنے، کچھ انجانے ساتھ نبھانے آئے، کچھ روٹھے، کچھ بچھڑے اور کچھ پار لگانے آئے.\n یہ اپنی ضد تھی یا اندر کی آگ، جس نے خود کو حالات کے آگے جھکنے نہیں دیا، مسلسل سفر سے تھکنے نہیں دیا، اپنی ناکامی سے روکنے نہیں دیا، اب مجھے احساس ہوتا ہے، میں نے ابھی تو اپنے سفر کا آغاز کیا ہے، اس لیے اگر کہیں سفر کے دوران تھکا ہارا آپ کے ملک، شہر، گاؤں اور ادارے میں آؤں تو ہمت کا ایک گلاس پلادینا یا کندھے پر تھپکی دے دینا۔ کیوںکہ میر ی زندگی کے سفر نے کئی موڑ لیے، مگر میں نے اپنے کیریئر کے لیے ایک مقرر، مصنف اور مشیر ہونے کا راستہ چنا، جہاں الفاظ راہ دکھاتے ہیں اور مشورے زندگی بدلتے ہیں۔\nع:\nکسی کو گھر سے نکلتے ہی مل گئی منزل\nکوئی ہماری طرح عمر بھر سفر میں رہا\n(احمد فراز)\nمیری نظر میںسفر ایک ایسی یونیورسٹی ہے جو وہ سکھاتی ہے جو واقعی زندگی میں درکار ہوتا ہے، جو شاید یونیورسٹیاں سکھانے سے قاصر رہتی ہیں۔ اس لیے یاد رکھیں، سفر کی تکلیفوں سے ناآشنا لوگ، منزل پر پہنچے کے لطف سے محروم رہتے ہیں! اور بڑی منزل کے مسافروں کو سفر اور صبر بھی ’بڑا‘ کرنا پڑتا ہے...‘‘!",
        "published_date": "Tue, 20 May 2025 03:40:16 UTC",
        "source": "Express Urdu"
    },
    {
        "guid": "69dbbbcd4996d2ca94a71b5474ecc202",
        "title": "بھید بھری ہوتی ہے رات۔۔۔ !",
        "link": "https://www.express.pk/story/2762184/bhaid-bhari-hoti-hai-raat-2762184/",
        "image_url": "https://img.express.pk/logo/expresslogo.webp",
        "article": "وہ رات بھی عجیب رات تھی، ویرانے میں دیوانوں کی ایک اور رات، لیکن کالی نہیں تھی وہ جس میں شیاطین گھومتے ہیں۔ چاندنی میں نہائی ہوئی، سحر سے بھری ہوئی، اسرار میں لپٹی ہوئی، خاموشی میں بولتی ہوئی، خمار آلود ہوا سے ڈولتی ہوئی، عجب رات۔ اور رات کا کیا ہے، وہ تو ہوتی ہی ایسی ہے ناں۔۔۔۔ !\nنہیں جی! ایسی نہیں ہوتی ہر رات۔ ہر رات، گزری ہوئی سے مختلف ہوتی ہے۔\nہمارا طرز رہائش ہی کچھ ایسا ہوگیا ہے کہ ہم ہر رات کو ایک جیسا سمجھنے اور ایک جیسا دیکھنے کے عادی ہوگئے ہیں۔ آپ خود ہی بتائیے کہ کیا کسی بند کمرے میں پوری رات کا رمز کُھل سکتا ہے۔۔۔ ؟\nہاں! زنداں میں تو کھل سکتا ہے لیکن ایک بند کمرے میں کیسے کھلے۔\nجب دیکھو ایک سا منظر، وہی در و دیوار اور ان میں لگی ہوئی کوئی پینٹنگ، زیادہ ہُوا تو ایئر کنڈیشنر کی مصنوعی سرد ہَوا، وہی پلنگ و بستر، اور پھر یک سانیت کا گلہ بھی جو مرض اور پھر روگ میں بدل جاتا ہے۔\nایسی جگہوں پر تو آنکھیں اور دماغ منجمد ہوجاتا ہے اور کچھ دیکھنے اور سوچنے سے انکاری۔ جی! آپ کا فرمانا درست ہے کہ جیون میں اتنے مسائل ہیں کہ اس کے سوا کوئی چارہ ہی نہیں۔ جی درست فرمایا آپ نے! لیکن کیا کبھی آپ نے اسے بدلنے کی کوئی کوشش بھی کی ہے۔۔۔۔ ؟\nاور اگر کی ہے اور پھر بھی نہیں بدل سکے تو آپ اپنی بات میں حق بہ جانب ہیں، لیکن پھر یہ بھی تو سوال ہوگا کہ یہ جو طرز زندگی ہے اسے خود آپ ہی نے اپنے لیے منتخب بھی تو کیا ہے ناں، دور جدید کے ساتھ قدم بہ قدم چلنا بھی تو آپ چاہتے ہیں ناں، اور ہاں کبھی آپ نے اس پر غور کیا ہے کہ آپ نے ترقی و آسائش کے لیے جو قیمت ادا کی ہے اور جو کر رہے ہیں تو کیا واقعی آپ نے درست انتخاب کیا ہے۔۔۔؟ ضروریات زندگی کو اسی لیے مختصر رکھنے کا حکم دیا گیا ہے، اسی لیے سادگی کی تلقین کی گئی ہے کہ سادہ طرز زندگی میں آپ خود کو اس منجدھار سے بچا کر رکھ سکتے ہیں، لیکن پھر مسئلہ یہ بھی ہے کہ سماجی جبر کا سامنا کون کرے، اتنی ہمت و جرأت کہاں سے لائیں کہ ہم اپنا جیون آپ جییں اور سماج کے جبر کو پیچھے دھکیل دیں۔\nفقیر کہیں اور نکلنے لگا ہے تو واپس پلٹتے ہیں تو بات ہو رہی تھی رات کی۔ ہر رات ایک جیسی نہیں ہوتی جی! کیسے ہو سکتی ہے ایک جیسی، نہیں ایک جیسی نہیں ہوتی کبھی رات۔ کوئی تاریکی سے نہاتی ہے، چیختی ہے، چلّاتی ہے، دھاڑتی ہے، جنوں میں اپنا سر اشجار سے ٹکراتی ہے، کوہ ساروں میں وحشت سے لڑکھڑاتی ہے، صحرا میں دیوانوں کی طرح گھومتی پھرتی ہوئی رات، کسی آوارہ کی طرح بے منزل کوئی رات، ایسی بھی ہوتی ہے رات جی۔ کیا اب یہ بھی بتایا جائے کہ مقام بدلنے سے رات بدلتی ہے، اس کا اسرار بدلتا ہے، اس کی تاثیر بدلتی ہے۔ آپ کبھی صحرا میں ہوں تو دیکھیے کتنی خوب صورت ہوتی ہے رات، ستاروں سے بھرا آکاش جسے شہر کے مکین دیکھنے کو ترس گئے ہیں۔\n دن بدلتا ہے تو رات بدل جاتی ہے۔ جی موسم بدلتا ہے تو وہ بھی بدل جاتی ہے، سرد شب تاریک میں صحرا کی رات ہُو کے عالم میں آپ کے سامنے کھڑی ہوئی ڈراتی ہے اور چاندنی ہو تو مسکراتی ہے۔ کبھی جائیے ناں دیکھیے کسی صحرا میں رات گزار کر، کسی جنگل میں قیام کیجیے، کسی جھیل کنارے، دریا کے پاس، کوہ ساروں کے درمیان، کسی سرسبز وادی میں یا پھر کسی ویرانے میں جہاں دُور تک کوئی نہ ہو، اب یہ تو فقیر آپ سے نہیں کہتا کہ کسی قبرستان میں رات بسر کر کے دیکھیے لیکن کبھی یہ تجربہ بھی کر کے دیکھیے، مجھ فقیر کو تو رب تعالیٰ نے یہ ساری نعمتیں عنایت کی ہیں اور وافر، حمد و ثناء ہے بس رب کائنات کے لیے، بس اُسی کے لیے۔ جینا روانی کو کہتے ہیں جی! کہیں مستقل پڑاؤ کیا تو بس سمجھیے تمام ہُوا ماجرا۔\nشب کا اسرار سب سے زیادہ خانہ بہ دوشوں پر کُھلتا ہے، جو اپنے ساتھ ہی سفر لکھوا کر لاتے ہیں۔ واہ جی واہ! کیا جیون ہے اُن کا، مجھ فقیر کو انہوں نے اپنے ساتھ رہنے اور سفر کرنے کی سعادت بخشی تھی، بہت عرصہ رہا اُن رازِ زندگی پانے والوں کے سنگ، ربّ کی ساری زمین اُن کی ہے جی، لیکن ملکیت کا کوئی دعویٰ نہیں، بس چل سو چل اور آگے چل۔ رب تعالیٰ نے فرمایا ہے ناں کہ زمین کی سیر کرو اور راز ہائے کائنات کو جانو۔ رب نے چاہا تو بتائے گا آپ کو فقیر کہ خانہ بہ دوش کیا ہوتے ہیں، کیسے ہوتے ہیں ؟ توکّل ہی توکّل ہوتے ہیں وہ۔\nشب کھلتی ہے جی! عاشقین پر، دہقانوں پر، کوہ کنوں پر، ہجر کے ماروں پر، آوارگان پر، عابدین شب بیداروں پر، ساجدین پر اور ان پر بھی کہ جن کا ذکر کیا جائے گا تو ریاکار متّقین کی پیشانی شکن آلود ہو جائے گی، تو ایسوں پر کُھلتی ہے رات جی۔ رات وصال میں بھی کُھلتی ہے اور ہجر میں بھی!\nجنگل میں رات عجب رنگ ہوتی ہے۔ سرسراتی ہوئی، گنگناتی ہوئی، گُدگداتی ہوئی، آپ کو چھیڑ کر گزر جائے گی اور آپ حیرت زدہ رہ جائیں گے، جگنوؤں سے چمکتی ہوئی رات اور کبھی اس میں برسات کا موسم ہو تو پھر دیکھیے اس رات کو، اور کبھی آندھی و طوفان ہو تو آپ خود سے ڈر جائیں گے، ایسا سماں ہوتا ہے جیسے سارے شجر آپ کے گرد اشک بہاتے، اپنا دُکھڑا سناتے، بال کھولے، سینہ کوبی کر رہے ہیں۔ ربّ کی شان تو کائنات بیان کرتی ہے، جنگل و صحرا و کوہ سار بیان کرتے ہیں، جھیلیں، دریا، ندی و آبشار بیان کرتے ہیں جی! مجھ ایسا کوڑھ مغز اور کورچشم کیا دیکھے گا اور مجھ ایسا سیاہ دل و چرب زبان کیا بیان کرے گا۔ ربّ جی کرم کرے تو بات بنے کہ بس وہی ہے، بس وہی۔\nچلیے! فقیر اب آپ کو ایک رات دکھاتا ہے۔\nہُوا یوں کہ ہمارے سنگ ایک دیوانہ رہتا تھا، حنیف اور پھر وہ اک ساحرہ سے دل ہار بیٹھا تھا، ویسے تو ہمارے ساتھ ہی تھا لیکن چلا گیا تھا کہیں دور بہت دور، اور پھر بہت سمے بعد وہ واپس لوٹ آیا تھا۔\nوہ رات بھی عجیب رات تھی، ویرانے میں دیوانوں کی ایک اور رات، لیکن کالی نہیں تھی وہ۔ چاندنی میں نہائی ہوئی، سحر سے بھری ہوئی، اسرار میں لپٹی ہوئی، خاموشی میں بولتی ہوئی، خمار آلود ہوا سے ڈولتی ہوئی، عجب رات۔ خلد مکیں بابا نے فقیر کو بتایا تھا کہ تمہارے حنیف بھائی واپس لوٹ آئیں گے تب انہیں سنبھالنا مُشکل ہوگا، جی ایسے جیسے کسی مُردے میں کوئی روح داخل ہوگئی ہو، جی پھر ایسا ہی ہُوا۔ میں اور بابا زمین پر بیٹھے ہوئے تھے۔\n ہم سے کچھ فاصلے پر حنیف بھائی سر نیہوڑائے گم سم تھے، پھر اچانک ہی وہ کھڑے ہوئے اور رقص کرنے لگے، خاموش، پھر وہ ہمارے قریب آئے اور بابا کو ہاتھ سے پکڑ کر اپنا شریک بنایا، فقیر یہ سب دیکھ رہا تھا، حیرت سے نہیں، اب یہ مناظر فقیر کے لیے معمول تھے، پھر بابا اور حنیف بھائی فقیر کے پاس آئے اور اب ہم تین تھے، اور پھر اچانک خاموشی کو حنیف بھائی کی دل دوز چیخ نے چیر ڈالا تھا، اور پھر تو ان کی چیخوں سے ویرانہ گونجنے لگا۔ بابا انہیں سنبھالے ہوئے تھے، فقیر لاکھ کوشش کر لے آپ سے وہ منظر بیان نہیں کر پائے گا۔ آپ جاننا چاہتے ہیں تو بس اتنا ہی جان لیں کہ کبھی کسی کے گلے پر تیز نہیں کُند چُھری پھیر دی جائے اور اس کی شہہ رگ کچھ کٹ جائے، تو جان سکتے ہیں کیا حالت ہوگی اُس کی اور کیسا ہوگا وہ منظر؟ چلیے کچھ اور آسان کیے دیتے ہیں جیسے کسی دیسی مرغ کی گردن پر چھری پھیر کر اسے تڑپنے کے لیے چھوڑ دیا جائے، تو جان سکتے ہیں یہ کیفیت جس پر گزر رہی ہو۔\nنہیں جان سکتے آپ! نہیں بہت مشکل ہے بیان کرنا، یہ جو آپ اپنے تئیں سمجھ بیٹھے ہیں ناں کہ فقیر کتنی آسانی سے یہ سب کچھ بیان کر دیتا ہے! نہیں جناب ایسا ہے نہیں، بالکل بھی نہیں، فقیر خود کو وہیں پاتا ہے اور اُسی تکلیف میں، رقم کرتے ہوئے آنکھیں ساون کی جھڑی بن جاتی ہیں اور پھر سب دُھندلا ہو جاتا ہے اور کسی جگہ بیان کر رہا ہو تو آواز ہی روٹھ جاتی اور سکت ہی نہیں رہتی۔\nچھوڑیے اور آگے چلیے!\nحنیف بھائی کی حالت ایسی ہی تھی، پھر ہم سب کی آنکھیں برسات ہوئیں اور اس میں ہم نہائے، پھر قرار آیا، سکینت اتری اور اُس نے گلے سے لگایا اور پھر مسکراہٹ اترائی، فضا مسکرائی، ہَوا گنگنائی اور منظر بدل گیا، رہے نام اﷲ کا۔۔۔۔!\nرات نے رخت سفر باندھا اور فضا میں حنیف بھائی کی اذان فجر گونجی! واہ جی تیری آواز مکّے اور مدینے۔ بابا کی اقتداء میں صلوۃ الفجر ادا کی گئی اور ان کی مختصر سی دعا: ’’ہم تیرے ہیں مالک، ہمیں کسی اور کے حوالے مت کرنا، ہماری ساری تقصیریں معاف ہوں، تُو ہی ہے ہمارا کارساز و مالک و مختار۔‘‘\nفقیر اب بھی سوچتا ہے اور بس اتنا ہی جان پایا ہے کہ وہ کچھ جانتا ہی نہیں ہے۔ بزرگوں نے فرمایا ہے کہ پہلے سوچو پھر کلام کرو، فقیر اب بھی بے سوچے سمجھے کلام کرتا ہے۔ انہوں نے فرمایا ہے کہ کوئی بھی کام کرنے سے پہلے اس کے ہر پہلو پر غور کرو لیکن فقیر تو کام پہلے کر لیتا ہے اور سوچتا بعد میں ہے۔ اسی طرح کی اور بہت سی باتیں۔ فقیر تو اب بھی ویسے کا ویسا ہے جی! دھاک کے تین پات بس، بے سوچے سمجھے کلام کرتا ہے۔\n نتیجے کو سوچے بغیر کر گزرتا ہے، کسی بھی دلدل میں اُتر جاتا ہے لیکن اس کا اعتراف بھی اور شُکر کے ساتھ کہ رب تعالیٰ اُس کے بگاڑے ہوئے کام کو درست فرما دیتا ہے، اسے ہر دلدل سے نکال باہر کرتا ہے، مجھ فقیر کو اُس کے خالق و مالک و مختار ربّ جلیل و کریم نے کسی کے حوالے نہیں کیا، نہیں جی کبھی نہیں، کبھی نہیں کیا، فقیر کے لیے بس وہ خود ہی کافی ہے، بس اُسی کی حمد ہے، اُسی کی ستائش ہے، بس اُسی کی بندگی ہے، بس اُسی کی ثناء ہے، بس وہی ہے کار کُشا و کار ساز، بس وہی، صرف وہی۔\nجی! بہت لاڈ پیار سے رکھا ہُوا ہے ربّ جی نے مجھ ایسے کمّی کمین فقیر کو۔ واہ واہ شُکر الحمدﷲ۔\nباہر ہیں حدِ فہم سے رندوںکے مقامات\nکیا تجھ کو خبر، کون کہاں جُھوم رہا ہے",
        "published_date": "Tue, 20 May 2025 03:40:19 UTC",
        "source": "Express Urdu"
    },
    {
        "guid": "024b0851285c3c00239909eb25d04eb1",
        "title": "کراچی: گھر میں کرنٹ لگنے سے نوعمر لڑکا جاں بحق",
        "link": "https://www.express.pk/story/2762183/boy-died-karachi-2762183/",
        "image_url": "https://img.express.pk/logo/expresslogo.webp",
        "article": "نیو کراچی سندھی ہوٹل کے قریب گھر میں کرنٹ لگنے سے نوعمر لڑکا جاں بحق ہوگیا ۔\nنیو کراچی کے علاقے سیکٹر فائیو جے سندھی ہوٹل کے قریب گھر میں کرنٹ لگنے سے نوعمر لڑکا جاں بحق ہوگیا۔\nجاں بحق لڑکے کی لاش چھیپا کے رضا کاروں نے سول اسپتال پہنچائی جہاں اس کی شناخت 15 سالہ محسن کے نام سے کی گئی جبکہ واقعہ پانی کی موٹر چلاتے ہوئے کرنٹ لگنے سے پیش آنے کا بتایا جا رہا ہے تاہم پولیس مزید معلومات حاصل کر رہی ہے۔",
        "published_date": "Tue, 20 May 2025 03:40:21 UTC",
        "source": "Express Urdu"
    },
    {
        "guid": "fb35092ebe1129897f40a42e3adbead7",
        "title": "میڈیا ’’کامیڈیا‘‘ اینکر ’’بھیئنکر‘‘",
        "link": "https://www.express.pk/story/2762182/media-comedia-anchor-bhayankar-2762182/",
        "image_url": "https://img.express.pk/logo/expresslogo.webp",
        "article": "جب ہم نے فیس بک پر پوسٹ لگائی ’’ہر ملک میں میڈیا ہے، بھارت میں کامیڈیا ہے‘‘ تو احباب نے سمجھا کہ ہم بھارتی میڈیا کا مذاق اڑا رہے ہیں، حالاں کہ ہم بس یہ کہنا چاہتے تھے کہ بھارت میں خبری چینلز کی دنیا بولی وڈ کی طرح ایک تفریحی صنعت بن چکی ہے، جہاں کہانی، ایکشن، ایڈوینچر سمیت وہ سب کچھ ہوتا ہے جو ایک فلم کے لیے درکار ہے۔\n ان عناصر میں رومانس بھی شامل ہے مگر وہ صرف نریندر مودی کے لیے مخصوص ہے، اسی طرح اس میڈیا کی کامیڈی بس ہم پاکستانیوں کے لیے مختص ہے۔ دراصل ہمارے مسائل اور المیوں کا احساس کرتے ہوئے ہمسائے کے ٹی وی چینلوں نے ٹھانی کہ ’’روتے ہوئے بچے کو ہنسایا جائے‘‘، اور میڈیا سے کامیڈیا ہوگیا، پھر اتنا ہنسایا کہ ان کا ہر ٹی وی اینکر جونی لیور بن گیا۔ آپ ہی بتائیے اس دور میں کون پڑوسیوں کا اتنا خیال رکھتا ہے، ہمارے بزرگ جانتے تھے کہ دنیا میں بھارتیوں سے اچھا کوئی پڑوسی نہیں، اسی لیے تو انھوں نے فیصلہ کیا تھا کہ حضور! ہمیں ساتھ نہ رکھیے، پڑوسی بنالیں۔\nجیسا کہ ہم نے بتایا کہ بھارتی میڈیا نرا فلمی ہے سو اس نے فلموں کی تقلید میں دوہرا کردار یا ڈبل رول نبھایا اور کیا خوب نبھایا، یہ ہمارے لیے کامیڈیا تھا تو بھارتیوں کے لیے ویکی پیڈیا۔ اس کا تیسرا کردار ’’مودیا‘‘ دونوں کرداروں میں جھلکتا رہا۔ ادھر یہ کامیڈیا بنا ہمیں ہنسا رہا تھا تو ادھر ویکی پیڈیا بنا بتارہا تھا کہ لاہور میں بندرگاہ ہے، جس پر دیش کی سینا نے ہلہ بول دیا ہے۔\nیہ انکشاف ہمیں دنگ کرگیا ہم سوچنے لگے کہ لاہور میں سمندر ہے اور لاہوریوں نے کبھی بتایا بھی نہیں! سوچا چھپا کر رکھا ہوگا کہ کراچی والا ختم ہوجائے پھر استعمال میں لائیں گے۔ ہم نے ایک لاہوری دوست کو فون کرکے استفسار کیا، پہلے حیران ہوئے پھر بولے،’’ہوسکتا ہے میاں نواز شریف نے چُپکے سے ’بنوا دیا‘ ہو، وہ بڑے بڑے منصوبے بنانے کے عادی ہیں۔‘‘ لاہور کے ایک اور دوست سے پوچھا، پہلے حیران ہوکر بولے،’’سمندڑ۔۔۔اِدھڑ۔۔۔لہوڑ میں؟‘‘ چند لمحوں بعد کچھ سوچ کر گویا ہوئے،’’ہاں ہاں یاد آیا، خان نے بنوایا تھا، پھر جب ان کی حکومت کے خلاف امریکی سازش ہوئی تو انھوں نے ڈھکوادیا تھا تاکہ سمندر میں گندی مچھلیاں نہ آجائیں۔‘‘\nابھی ہم انھیں سوچوں اور لاہوری سمندر میں ڈوبے ہوئے تھے کہ ایک بھارتی ٹی وی چینل سے خبر ملی کہ بھارتی سینا نے آدھا کراچی تباہ کردیا ہے۔ اب ہماری سمجھ میں آیا کہ لاہور میں سمندر کیسے ’’پھوٹ پڑا‘‘\nہم نے خیال آرائی کی اور خود کو بتایا۔۔۔ ہوا یہ کہ آدھا کراچی تباہ ہوتے دیکھ کر سمندر بے چارہ سہم گیا، کلفٹن کے ساحل پر مٹرگشت کرتے ایک اونٹ نے گردن اونچی کرکے شہر کی حالت دیکھی، پھر سمندر سے کہا،’’حالات ٹھیک نہیں ہیں، میں تو کؤں میاں! نکل لو‘‘ سمندر نے پنجاب میں ترقی کی نوید سناتے اخباری ضمیمے پڑھ رکھے تھے تو سوچ لیا ’’میں پنجاب جاؤں گا‘‘ بس اچھل کر نکلا اور دوڑتا بھاگتا لاہور جاپہنچا۔ پہنچتے ہی لاہوریوں سے بولا،’’بھیا! ہم سمندر ہیں، کرانچی سے آئے ہیں، اور خدارا کسی غلط فہمی کا شکار مت ہوجائیے گا، ہم کرانچی والے ضرور ہیں مگر’’تیرا میرا ساتھی ہے لہراتا سمندر‘ کے نغمے والے سمندر ہیں۔\n ’’مظلوموں کا ساتھی ہے‘‘ کے سات سمندر پار والے صاحب سے ہمارا کوئی تعلق نہیں۔‘‘ لاہوریوں نے ’’او کوئی نئیں‘‘ کہہ کر اسے تسلی دی، پھجے کے پائے کھلائے، لسی پلائی، پھر ایک طرف اشارہ کرتے ہوئے بولے،’’او راوی اے، جا اودے نال لما پے جا۔‘‘ اور سمندر ابھی ’لما پیا‘ ہی تھا کہ مریم نواز نے شہباز اسپیڈ سے کام لیتے ہوئے اس کے کنارے بندرگاہ کے سارے لوازمات مہیا کردیے۔ ابھی بندرگاہ تیار ہوئی تھی کہ بھارتیوں کو خبر مل گئی، بس پھر کیا تھا جیسا آپ بولی وڈ کی فلموں میں دیکھتے ہیں، اور بس انھیں میں دیکھتے ہیں اور انھیں میں دیکھتے رہیں گے۔۔۔۔بھارتی سینک ٹہلتے ہوئے آئے، لاہور پر ’’کبجا‘‘ کیا اور بندرگاہ تباہ کرکے بھڑکتی آگ کی طرف پیٹھ کیے سینہ تانے دھیرے دھیرے بیک گراؤنڈ میوزک سے قدم ملاتے چل دیے۔\nاس خیال آرائی نے لاہور میں بندرگاہ ہونے کا مسئلہ تو حل کردیا، لیکن ہمیں لاہور اور کراچی پر ’’کبجے‘‘ اور شہرقائد کی تباہی کی فکر ہوئی۔ جستجو کی تو پتا چلا کراچی میں زندگی رواں دواں ہے اور لاہور بھی پوری شان سے دھڑک رہا ہے۔ اب سوال یہ تھا کہ بھارتی اینکروں کی تنخواہیں اتنی کم کیوں ہیں؟ آپ موضوع اور سوال میں ربط ڈھونڈ رہے ہوں گے، ابھی جوڑے دیتے ہیں۔ بھئی کم پیسوں میں تو بے چارے سستی ہی پی سکتے ہیں ناں! یہ بھی ممکن ہے کہ مالی مسئلہ نہ ہو دیش بھگتی کی وجہ سے سستی دیسی پیتے ہوں، جس کا خمیازہ دیش نے بھگتا۔۔۔ گویا سبق ملا کہ کبھی کبھی دیش بھگتی ’’دیش بُھگتا‘‘ بن جایا کرتی ہے۔\nایک اور امکان بھی ہے۔ ہمیں لگتا ہے بھارتی صحافت تجزیے، معروضیت اور خبررسانی کی حدود سے نکل کر فکشن اور شاعری کی سرحدوں میں داخل ہوئی اور اب ان اصناف ادب کو بھی پیچھے چھوڑ کر ایک نئی صنف بن چکی ہے، ’’صنف نارُک‘‘ یعنی کسی اصول، قدر اور ضابطے پر نہ رکنے والی۔\nاس صنف ہی کا کمال ہے کہ بھارتی ٹی وی چینلوں پر ہمارے سامنے اینکر نہیں ’’بھیئنکر‘‘ ہوتے ہیں، ان کی گفتگو سے الفاظ اور حرکات وسکنات تک سب اتنا بھیانک ہوتا ہے کہ اس سب کے ساتھ اچانک سامنے آجائیں تو زمانے کی سانس رک جائے۔ بات یہ ہے کہ اس صنف میں صحافت کے ذریعے عوام کی تربیت پر کچھ زیادہ ہی زور دیا جاتا ہے، اتنا کہ جن کی اچھی تربیت ہوئی ہو وہ بھارتی صحافت سے دور ہی رہتے ہیں۔ دراصل بھارتی صحافت نے یہ سبق برصغیر کے ان والدین سے سیکھا ہے جو ڈر کو اولاد کی تربیت کے لیے لازمی سمجھے ہیں۔ بھارتی برقی میڈیا بھی اپنے ناظرین کو اولاد سمجھ کر اسے ڈرانا اپنا فرض سمجھتا ہے، یہ الگ بات کہ اس چکر میں وہ اولاد وہ اپنا بیانیہ اس قدر لاد دیتا ہے کہ اولاد کی کمر ایسی جھکتی ہے کہ وہ سامنے کا منظر بھی نہیں دیکھ پاتی۔\n’’صنف نا رک‘‘ کے فن کار یہیں نہیں رکتے، بلکہ وہ کہیں پر نہیں رکتے، وہ اپنے فن اور تخیل کو کام میں لاتے ہوئے خبر جنم دیتے ہیں۔ یہ جو ان کے چہروں پر ہیجان، باتوں میں خلجان اور لفظوں میں سونامی طوفان ہوتا ہے، وہ اسی شوق ولادت کا بھگتان ہوتا ہے۔ حال ہی میں دردِولادت سہہ کر جو پیداوار حاصل ہوئی وہ ’’کراچی تباہ ہوگیا، لاہور پر قبضہ ہوگیا، اسلام آباد فتح ہوگیا، پاکستانی سپاہ سالار کی برطرفی‘‘ کے عنوانات سے سامنے آئی، بھارتی ناظرین زچہ، بچہ اور مودی چچا پر صدقے واری ہوگئے، لیکن اگلے دن پتا چلا بچے نہیں پتھری تھی، جو عقل پر پڑے پتھروں سے وجود میں آئی، پیٹ میں سمائی پھر منہ کے راستے ہوئی اس کی منہ دکھائی، ایسی کہ بھارتی کامیڈیا اور صنف نا رک کے فن کار منہ دکھانے کے قابل نہ رہے۔",
        "published_date": "Tue, 20 May 2025 03:40:24 UTC",
        "source": "Express Urdu"
    },
    {
        "guid": "ba15c256c0b74268787b4e91f2eeab35",
        "title": "غزہ میں بچوں سمیت دو ملین افراد بھوک سے موت کے دہانے پر پہنچ گئے؛ عالمی ادارۂ صحت",
        "link": "https://www.express.pk/story/2762181/who-gaza-two-millions-starving-2762181/",
        "image_url": "https://img.express.pk/logo/expresslogo.webp",
        "article": "عالمی ادارۂ صحت (WHO) کے سربراہ ڈاکٹر ٹیڈروس ایڈہانوم گیبرییسس نے خبردار کیا ہے کہ غزہ کی پٹی میں دو ملین افراد بھوک کے باعث موت کے دہانے پر ہیں۔\nعالمی ادارۂ صحت کی سالانہ اسمبلی سے خطاب کرتے ہوئے انھوں نے مزید کہا کہ 2 ماہ سے ناکہ بندی کے باعث غزہ میں دو ملین لوگ بھوک سے مر رہے ہیں جبکہ صرف چند منٹ کی دوری پر ایک لاکھ 60 ہزار میٹرک ٹن خوراک سرحد پر روک دی گئی ہے۔\nعالمی ادارہ صحت کے سربراہ نے خدشہ ظاہر کیا ہے کہ خوراک سمیت انسانی امداد کو جان بوجھ کر روکے جانے سے غزہ میں قحط کا شدید خطرہ پیدا ہوگیا ہے۔\nانہوں نے کہا کہ عالمی ادارۂ صحت اور اقوام متحدہ کی دیگر ایجنسیاں فلسطینی علاقے میں امداد پہنچانے کے لیے مکمل طور پر تیار ہیں بشرطیکہ انہیں داخلے کی اجازت دی جائے۔\nدوسری جانب اسرائیلی وزیراعظم نیتن یاہو نے کہا کہ غزہ میں قحط کو سفارتی وجوہات کی بنا پر روکنا ضروری ہوگیا ہے اسی لیے محدود خوراک کو داخل ہونے کی اجازت دی ہے۔\nنیتن یاہو نے مزید کہا کہ اس اقدام کا مقصد غزہ میں باقی ماندہ یرغمالیوں کی فوری بحفاظت بازیابی اور حماس کی شکست ہے اور اسی لیے اسرائیلی فوج پورے غزہ کا کنٹرول حاصل کرلے گی۔\nڈبلیو ایچ او کے سربراہ ڈاکٹر ٹیڈروس نے کہا کہ جنگ، شہریوں کو انخلاء کا حکم، اور امداد پر پابندی نے غزہ کے پہلے سے تباہ حال صحت کے نظام کو مکمل طور پر مفلوج کر دیا ہے۔\nانھوں نے مزید بتایا کہ لوگ ان بیماریوں سے مر رہے ہیں جن کا علاج ممکن تھا مگر دوائیں سرحد پر کھڑے کنٹینرز میں ہیں جو غزہ میں داخل ہونے کے اشارے کے منتظر ہیں۔\nعالمی ادارۂ صحت کے مطابق 7,300 مریضوں کو نومبر 2023 سے اب تک غزہ سے علاج کی غرض سے بیرون ملک منتقل کیا جا چکا ہے جن میں 617 کینسر کے مریض بھی شامل ہیں۔\nتاہم اب بھی 10,000 سے زائد مریض فوری طور پر علاج کے لیے غزہ سے باہر منتقلی کے منتظر ہیں لیکن مسلسل بمباری اس راہ میں رکاوٹ ہے۔\nڈبلیو ایچ کے سربراہ نے عالمی برادری سے اپیل کی وہ غزہ سے مزید مریضوں کو اپنے اپنے ملک لانے کے انتظامات کریں۔\nانھوں نے اسرائیل سے بھی مطالبہ کیا کہ وہ طبی اور غذائی امداد کو فوری داخلے کی اجازت دے۔\nاپنے خطاب کے اختتام پر ٹیڈروس نے کہا کہ ہم اُمید کرتے ہیں کہ امن قائم ہو، ایسا امن جو نسلوں تک قائم رہے۔ جنگ کبھی بھی کسی مسئلے کا حل نہیں ہوتی۔",
        "published_date": "Tue, 20 May 2025 03:40:26 UTC",
        "source": "Express Urdu"
    },
    {
        "guid": "da50c7397cc1c685e8cd9081089a1fc1",
        "title": "آپریشن بنیان مرصوص ; میدان جنگ کی کامیابی کو سیاسی فتح میں بدلنا بڑا چیلنج ہوگا",
        "link": "https://www.express.pk/story/2762180/operation-bunyan-marsus-maidan-e-jang-ki-kamiyabi-ko-siyasi-fatah-mein-badalna-bara-challenge-hoga-2762180/",
        "image_url": "https://img.express.pk/logo/expresslogo.webp",
        "article": "سابق سربراہ ،شعبہ میڈیا اینڈ کمیونیکیشن اسٹڈیز، اسلامیہ یونیورسٹی بہاول پور\n22 اپریل کو پہلگام میں ہونے والے واقعے کے بعد بھارت کی طرف سے فوراً پاکستانی حکومت کے ملوث ہونے کا الزام لگا دیا گیا۔ جس کے جواب میں پاکستانی حکومت کی تردید اور اس واقعے کی کسی غیر جانب دار فورم پر تحقیقات کرانے کی پیشکش کو بھارت نے مسترد کردیا ۔\nتصدیق کی زحمت کئے بغیر، سرکاری سطح پر بھارتی میڈیا کے ذریعہ جنگی جنون کی کیفیت پیدا کردی گئی۔ پاکستان کی جانب سے تناؤ کو کم کرنے اور متوقع جنگ کو روکنے کے لیے سفارتی سطح پر کوششیں جاری رہیں، لیکن بھارت کی طرف سے 6 اور 7 مئی کی درمیانی شب بہاول پور ، مریدکے ، کوٹلی اور مظفر آباد کی مساجد میں میزائلوں سے حملہ کردیا گیا۔ جس کے نتیجے میں خواتین اور بچوں سمیت معصوم جانوں کا نقصان ہوا۔ پاکستان نے جواب میں بھارتی ملٹری تنصیبات اور چوکیوں کو نشانہ بنایا۔ اس کے بعد بھارت نے ایک بار پھر جارحیت کا مظاہرہ کرتے ہوئے پاکستان کی مختلف ائیر بیسز کو نشانہ بنایا اس کے جواب میں پاکستان کی جانب سے آپریشن ’بنیان المرصوص شروع کیا گیا جس میں بھارت کے مختلف شہروں میں بھرپور حملہ کرکے ائیر بیسز اور دیگر ملٹری تنصیبات کو شدید نقصان پہنچایا گیا۔\nبھارت نے دو ایٹمی ممالک کے درمیان یہ جنگ شروع کرکے جنوبی ایشیا اور عالمی امن کو خطرے میں ڈال دیا۔ اس موقع پر اس کا احساس عالمی سطح پر بھی کیا گیا اور امریکا اور سعودی عرب سمیت مختلف ممالک مصالحت کار کے طور پر سامنے آئے۔ ان سفارتی کوششوں اور دوسری طرف پاکستان کے آپریشن بنیان المرصوص کے نتیجے میں بھارت کو پہنچنے والے شدید نقصان نے بھی بھارت کو سیز فائر اور مذاکرات کی ٹیبل پر آنے پر مجبور کردیا۔ امریکن صدر ڈونلڈ ٹرمپ نے 10 مئی کی شام کو کیے جانے والے ٹوئیٹ میں پاک بھارت کے مابین سیز فائر کا اعلان کرکے اس کا کریڈٹ حاصل کیا۔ اس کا باقاعدہ اعلان بھارتی سیکرٹری خارجہ کی طرف سے بھی کردیا گیا۔\nپاکستان اور بھارت کے درمیان سیز فائر یقیناً ایک خوش آئند اور امید افزا اقدام ہے۔ پوری قوم اس وقت پاکستان آرمی کی شاندار کارکردگی کو خراجِ تحسین پیش کرتے ہوئے خوشی و اطمینان کا اظہار کر رہی ہے۔ لیکن دوسری طرف بھارت میں میڈیا ’آپریشن سندور‘ کے ابھی جاری رہنے کا ڈھنڈورا پیٹ رہا ہے، جبکہ عوام ، اپوزیشن اور صحافیوں کی جانب سے بھارتی حکومت پر جنگی نقصانات اور سیز فائر کے حوالے سے شدید تنقید کی جا رہی ہے۔\nاب اس سیز فائر کو برقرار رکھنا دونوں ممالک کی مشترکہ ذمہ داری ہے، کیونکہ لائن آف کنٹرول (ایل او سی) پر سیز فائر کے حوالے سے انڈیا کا ماضی کا ریکارڈ زیادہ حوصلہ افزا نہیں رہا اور موجودہ سیز فائر کے بعد سیز فائر کی خلاف ورزی کی خبریں آرہی ہیں۔ اسی لئے پاکستان اس دوران دشمن کی جانب سے کسی ممکنہ نئی مہم جوئی کا بروقت اور مؤثر جواب دینے کے لیے اس کی فوجی نقل و حرکت پر مسلسل نظر رکھے ہوئے ہے۔\nدوسری جانب مذاکزات کی ٹیبل پر پاکستان کی حکومت کے لیے یہ جنگ سے بڑا امتحان ہے۔ اسے چاہیے کہ سیز فائر کے بعد بھارت کو مذاکرات کی میز پر لانے اور مفید نتائج حاصل کرنے کے لیے سفارتی میدان میں بھرپور مہارت اور تدبر کا مظاہرہ کرے کیوں کہ بھارت اگرچہ بظاہر سیز فائر پر آمادہ ہو چکا ہے، لیکن مذاکرات کی میز پر آنا اس کے لیے اتنا آسان فیصلہ نہیں ہوگا۔ اگر وہ مذاکرات کے لیے تیار بھی ہوگیا تو شرائط رکھ کر آئے گا اور ان شرائط میں ایک شرط یہ بھی ہوگی کہ کشمیر پر کوئی بات نہیں کی جائے گی اور بقول اس کے پاکستان کی جانب سے کی جانے والی دہشت گردی کو سر فہرست رکھا جائے، تیسری ممکنہ شرط یہ ہوگی کہ یہ مذاکرات شملہ معاہدہ کے تحت ہوں گے اور اس میں کسی تیسرے فریق کو شامل نہیں کیا جائے گا۔\nجب کہ پاکستان کو چاہیے کہ امریکی صدر کو اس سیز فائر کا کریڈٹ دیتے ہوئے وہ امریکہ کو اس معاملے میں مؤثر اور فعال کردار ادا کرنے پر آمادہ کرے اور ڈونلڈ ٹرمپ کے ٹویٹ کے مطابق مسلہ کشمیر ، سندھ طاس معاہدہ اور بھارت کی جانب سے بلوچستان و خیبر پختون خواہ میں ہونے والی دہشت گردی میں ملوث ہونے کو مذاکرات کے ایجنڈے میں شامل کروا کر ان کا حل نکالنے کی کوشش کرے۔ یہ پاکستان کے لیے سفارتی محاذ پر ایک کڑا امتحان ہوگا۔\nپہلگام واقع کے تناظر میں لڑی جانے والی پاک بھارت جنگ جنوبی ایشیا اور دنیا کے منظر نامہ میں ممکنہ طور پر کچھ اہم تبدیلیاں لاسکتی ہے۔ تاہم اس کیلئے یہ دیکھنا ہوگا کہ آنے والے دنوں میں ڈپلومیسی کے میدان میں امریکا ، برطانیہ ، یورپی یونین ، یو این او اور دیگر اہم ممالک کیا کردار ادا کرتے ہیں۔اور بھارت مذاکرات کے حوالے سے دنیا کے ممکنہ دباؤ کا کسں طرح سامنا کرتا ہے۔اس وقت یہ بات خوش آئند ہے کہ امریکی صدر بوجوہ پاک بھارت تنازع میں دل چسپی لے رہے ہیں۔ ممکنہ تبدیلیوں کے خد وخال کچھ اس طرح کے ہو سکتے ہیں۔\n٭یہ امر اہمیت کا حامل ہے کہ پاک بھارت جنگ کے بعد ہونے والی بین الاقوامی پیش رفت سے مطلوبہ نتائج حاصل کرنے کیلئے بھارت کو مذاکرات کی ٹیبل پر لانا یقیناً ڈپلومیسی کے میدان میں پاکستان کا بڑا امتحان ہوگا۔\nتاہم یہ بات خوش آئند ہے کہ 12 مئی کو پاکستان اور بھارت کے ڈی جی ایم اوز کی میٹنگ میں فائر بندی کو برقرار رکھنے، دونوں ملکوں کی افواج کا ایک دوسرے پر فائر نہ کرنے اور سرحدوں پر افواج کو کم کرنے کا فیصلہ کیا گیا ہے۔ لیکن دوسری طرف بھارتی وزیراعظم نریندر مودی نے اپنی تقریر میں ایک بار پھر اپنے سابقہ موقف کو دہراتے ہوئے کہا ہے کہ \"اگر بات ہوگی تو پاکستانی مقبوضہ کشمیر اور بقول ان کے پاکستان کی طرف سے کی جانے والی دہشت گردی پر .. یہ نہیں ہوسکتا کہ ٹریڈ بھی جاری رہے اور ٹیررزازم بھی۔۔۔ پانی بھی بہتا رہے اور خون بھی۔\" یقیناً وزیراعظم نریندر مودی کی طرف سے اپنے عوام، اپوزیشن اور ہندو توا کے دباؤ کو کم کرنے کیلئے اس طرح کا بیان مذاکرات کے حوالے سے مثبت پیش رفت نہیں ہے۔\nلیکن توقع کی جا سکتی ہے کہ امریکی صدر ڈونلڈ ٹرمپ جنگ بندی کا فیصلہ کرانے کی طرح دباؤ کے ذریعے دونوں ممالک کو مذاکرات کی ٹیبل پر بٹھا کر تنازعات کو حل کرنے کی کوشش کریں گے اور ایک اور کامیابی کا سہرا اپنے سر باندھنا چاہیں گے۔یہ امر واضح ہے کہ اگر امریکہ اور دیگر مصالحت کاروں کا بھرپور اور مسلسل دباؤ نہ ہوا تو انڈیا کوئی بہانہ یا ایڈونچر کرکے مذاکرات سے انکار کرسکتا ہے، یا اس سلسلے میں پاکستان کیلئے ناقابل قبول پیشگی شرائط عائد کرسکتا ہے۔\n٭یہ جنگ انڈیا کو جنوبی ایشیا اور بین الاقوامی منظر نامے میں کسی حد تک پیچھے لے گئی ہے۔ ان کی جنوبی ایشیا پر بالا دستی اور اکھنڈ بھارت کے خواب کو بڑا دھچکا لگا ہے۔ ٭مسئلہ کشمیر ایک بار پھر بین الاقوامی سطح پر ابھر کر سامنے آگیا ہے۔ ڈونلڈ ٹرمپ نے بھی اپنے ٹویٹ میں کہا ہے کہ \"مسئلہ کشمیر کو حل ہونا چاہیے اور یہ کہ میں دیکھتا ہوں کے اس مسئلے کے حل کیلئے میں کیا کرسکتا ہوں\"۔ ٹرمپ کے اس ٹویٹ کے بعد اب یہ پاکستانی حکومت پر منحصر ہے کہ وہ کس طرح سے ڈپلومیسی کے میدان میں اس موقع سے فائدہ اٹھاتی ہے۔ ٭بھارت اور پاکستان کے لئے ایک دوسرے کے علاقوں پر قابض ہونا تقریباً ناممکن ہوگیا ہے اور اس حوالے سے ماضی کے مقابلے میں اب پاکستان کسی حد تک بہتر پوزیشن میں آگیا ہے۔ ٭پاکستان انڈیا میں روایتی جنگ کے عدم توازن کا تصور ختم ہوکر کسی حد تک پاکستان کے حق میں آگیا ہے۔\n٭اس جنگ نے دنیا میں چینی ٹیکنالوجی کی برتری ثابت کردی ہے۔اور اب امریکہ کے اکسانے پر بھارت، تائیوان سمیت کوئی ملک چین کے خلاف جنگ کرنے کا نہیں سوچے گا۔ ٭دنیا یونی پولر سے بائی پولر ہونے کی طرف پیش رفت ہوئی ہے اور اس وجہ سے اب دنیا امریکہ کے ساتھ ساتھ چین کے بیانیے کو بھی اہمیت دے گی، کیونکہ چین اس جنگ کے نتیجے میں ٹیکنالوجی کے میدان میں کافی حد تک امریکہ اور یورپ کے ہم پلہ ہو گیا ہے۔ ٭پاکستان چین کی دوستی نئی بلندیوں کو چھو رہی ہے اور اب امریکہ اور یورپ چین اور پاکستان کی علاقائی اہمیت کو آسانی سے نظر انداز نہیں کرسکیں گے۔ ٭جنوبی ایشیا کے ممالک بنگلہ دیش ، سری لنکا ، نیپال، بھوٹان اور مالدیپ اب پاکستان اور چین کے ساتھ تعلقات کو پہلے سے زیادہ اہمیت دیں گے اور بھارت کی علاقائی بالا دستی کو پہلے کی نسبت بہتر پوزیشن میں چیلنج کر سکیں گے۔\n٭امریکہ جو کہ جنوبی ایشیا میں بھارت کو چین کے خلاف پروموٹ کر رہا تھا اس پالیسی کے بارے میں نظر ثانی کے بارے میں سوچے گا اور چین اور روس سے تعلقات کو بہتر کرنے کی طرف جائے گا۔  ٭پاکستان نے دفاعی محاذ پر جو زبردست کامیابی حاصل کی ہے اس کو سفارتی کامیابیوں میں بدلنے کیلئے پاکستان کو بہت کامیاب حکمت عملی اور جنگی بنیادوں پر سفارتی کوششیں کرنا ہوں گی کیونکہ انڈیا جنگی محاذ پر منہ کی کھانے کے بعد اب سفارتی محاذ پر پاکستان کو شکست دینے کی بھر پور کوشش کرے گا۔\n٭امریکہ ایران پر حملے کی پالیسی پر ممکنہ طور پر نظر ثانی کرے گا اور اسرائیل کو بھی اس حوالے سے کوئی بڑا جارحانہ قدم اٹھانے سے روکے گا۔ ٭اس جنگ نے پاکستان کی ایٹمی ڈیٹرنیس کی ضرورت، اہمیت اور صلاحیت کو ثابت کردیا ہے لہذا اس صلاحیت میں وقت کے ساتھ اضافے کو جاری رکھنا ضروری ہے۔ ٭اس جنگ نے جنوبی ایشیا میں پاکستان کی اہمیت کو ایک بار پھر اجاگر کیا ہے اس کو برقرار رکھنے اس میں اضافہ کرنے اور اس اہمیت سے بھرپور سفارتی اور معاشی فائدے اٹھانا پاکستانی حکومت کا جنگ سے بڑا امتحان ہوگا۔\nہمیں امید رکھنی چاہیے کہ دونوں ممالک کی قیادت اس موقع سے فائدہ اٹھا کر دانشمندی، بصیرت اور تدبر کا مظاہرہ کرتے ہوئے اپنے ممالک میں امن و ترقی کے فروغ کا ذریعہ بنیں گے۔ اس ضمن میں امریکہ، اقوامِ متحدہ اور دنیا کی دیگر عالمی طاقتوں کو پاکستان اور بھارت کے مابین مسلہ کشمیر ، سندھ طاس معاہدہ اور دہشت گردی کے معاملے کے پائیدار حل کے لیے ایک فعال اور مؤثر کردار ادا کرنا ہوگا تاکہ جنوبی ایشیا میں دیرپا امن کا قیام ممکن ہو سکے اور جنوبی ایشیا کی دو ایٹمی طاقتیں مستقبل میں جنگ کے ذریعے عالمی امن کو خطرے میں ڈالنے کا باعث نہ بنیں۔",
        "published_date": "Tue, 20 May 2025 03:40:29 UTC",
        "source": "Express Urdu"
    },
    {
        "guid": "9e13e2ff11afb70a1b13b468af662e03",
        "title": "امریکا نے انسانی اسمگلنگ میں ملوث بھارتی ٹریول ایجنسیوں پر پابندی عائد کردی",
        "link": "https://www.express.pk/story/2762179/usa-ban-indian-travel-agencies-2762179/",
        "image_url": "https://img.express.pk/logo/expresslogo.webp",
        "article": "امریکی محکمہ خارجہ نے بھارت میں انسانی اسمگلنگ میں ملوث ٹریول ایجنسیوں پر ویزہ پابندیوں کا اعلان کردیا۔\nامریکی محکمہ خارجہ کے ترجمان ٹیمی بروس نے کہا کہ بھارت میں موجود اور سرگرم ٹریول ایجنسیوں کے مالکان، ایگزیکٹوز اور اعلیٰ حکام پر ویزہ پابندیاں عائد کرنے کا اعلان کیا ہے۔\nترجمان کے مطابق ٹریول ایجنٹ جان بوجھ کر غیر قانونی امیگریشن میں سہولت کاری کے مرتکب پائے گئے۔\nمحکمہ خارجہ کے مطابق امریکہ میں موجود بھارتی مشن کے قونصلر افیئرز اور ڈپلومیٹک سیکیورٹی سروس روزانہ کی بنیاد پر امریکی سفارت خانے اور قونصل خانوں میں ان عناصر کی شناخت اور کارروائیوں میں مصروف ہیں۔\nترجمان کے مطابق جو غیر قانونی امیگریشن، انسانی اسمگلنگ اور ٹریفکنگ میں ملوث ہیں۔ امریکا ان تمام نیٹ ورکس کو توڑنے کے لیے مسلسل اقدامات کرے گا۔\nوزارت خارجہ کے ترجمان نے کہا کہ ایسے افراد کے خلاف بھی ویزہ پابندیاں عائد کی جائیں گی، جو بظاہر ویزہ ویور پروگرام کے اہل ہیں مگر غیر قانونی امیگریشن میں سہولت کاری کے مرتکب پائے گئے ہیں۔ \nانہوں نے کہا کہ امریکی امیگریشن پالیسی کا مقصد صرف غیر ملکیوں کو غیر قانونی امیگریشن کے خطرات سے آگاہ کرنا ہی نہیں بلکہ ان افراد کو جوابدہ ٹھہرانا بھی ہے جو امریکی قوانین کی خلاف ورزی کرتے ہیں۔\nامریکی محکمہ خارجہ نے کہا کہ اس پالیسی کے تحت خصوصاً اُن افراد پر پابندی لگانا ہے جو انسانی اسمگلنگ یا اس میں سہولت کاری میں ملوث ہیں۔",
        "published_date": "Tue, 20 May 2025 03:40:31 UTC",
        "source": "Express Urdu"
    },
    {
        "guid": "1b47def57d09cd3831bfe5d8f7270b5a",
        "title": "مسلمانوں کی وقف جائیدادوں پر مودی سرکار کا ڈاکہ",
        "link": "https://www.express.pk/story/2762177/musalmanon-ki-waqf-jaidadon-par-modi-sarkar-ka-daaka-2762177/",
        "image_url": "https://img.express.pk/logo/expresslogo.webp",
        "article": "اس سال ماہ جنوری میں بھارت کی وسطی ریاست ، مدھیہ پردیش کے تاریخی شہر، اجین میں مقامی حکام نے 2.1 ہیکٹر (5.27 ایکڑ) وسیع اراضی خالی کرنے کے لیے تقریباً 250 جائیدادوں کو بلڈوز کر دیا، جن میں مکانات، دکانیں اور ایک صدی پرانی مسجد بھی شامل تھی۔\nیہ زمین مدھیہ پردیش وقف بورڈ کی تھی۔ عربی سے ماخوذ لفظ \"وقف\" سے مراد ایسی منقولہ یا غیر منقولہ جائیدادیں ہیں … مساجد، اسکول، قبرستان، یتیم خانے، اسپتال اور یہاں تک کہ خالی پلاٹ اور گھر جو مسلمانوں کی طرف سے مذہبی یا خیراتی مقاصد کی خاطر خدا کے لیے عطیہ کیے گئے ہوں۔ اس طرح کی جائیداد کی منتقلی اٹل ہوتی ہے اور ان کی فروخت یا کسی اور قسم کا استعمال ممنوع ہے۔\nلیکن اجین کی وقف اراضی کو ایک نام نہاد ’’مہاکال کوریڈور‘‘بنانے کے لیے صاف کر دیا گیا جو شہر کے مشہور مہاکالیشور مندر کے ارد گرد ۱ بلین ڈالر کی لاگت سے بننے والا سرکاری منصوبہ ہے۔\nبھارت کم از کم 25 کروڑ سے زیادہ مسلمانوں کا گھر ہے۔ دنیا میں اسی مملکت میں وقف اثاثوں کی سب سے بڑی تعداد موجود ہے ۔ایک تخمینے کی رو سے ان جائیدادوں کی تعداد آٹھ لاکھ بہتر ہزار ہے جو تقریباً چار لاکھ پانچ ہزار ہیکٹر (دس لاکھ ایکڑ) رقبے پر پھیلی ہوئی ہیں۔ ان کی تخمینہ قیمت تقریباً ساڑھے چودہ ارب ڈالر ہے جو پاکستانی کرنسی میں 4074 ارب روپے بنتے ہیں۔ ان کا انتظام ہر ریاست اور وفاق کے زیر انتظام علاقے میں وقف بورڈ کرتے ہیں۔\nایک ساتھ مل کر یہ بھارتی وقف بورڈ ملک کے سب سے بڑے شہری زمیندار ہیں اور جائیدادوں کی تعداد کے اعتبار سے بالترتیب فوج اور ریلوے کے بعد مجموعی طور پر تیسرے نمبر پر ہیں۔\nکچھ عرصہ قبل ہندوستانی پارلیمنٹ نے بڑی سرعت سے کئی دہائیوں پرانے وقف ایکٹ میں مجوزہ ترامیم منظور کر لیں جو ان وقف بورڈوں کو کنٹرول کرتا چلا آرہا تھا اور جس نے کئی برسوں کے دوران زیادہ سے زیادہ طاقت ان کے ہاتھ میں دے دی تھی۔ وزیر اعظم نریندر مودی کی ہندو اکثریتی جماعت بھارتیہ جنتا پارٹی (بی جے پی) کی طرف سے تجویز کردہ ترمیمی بل کی منظوری کے بعد بھارتی حکومت کو مسلم وقف املاک پر بے مثال اور بہت وسیع کنٹرول مل ہے۔\nبھارتی مسلمانوں کی تنظیموں کا دعوی ہے، مودی انتظامیہ مسلم اقلیتی برادری کو مزید پسماندہ کرنے کے لیے اپنی پارلیمانی طاقت کا استعمال کر رہی ہے۔ بلکہ کئی مسلمان تو یہ کہتے ہیں کہ اس بل کی مدد سے مودی سرکار مسلمانوں کی وقف جائیدادوں پر قبضہ کرنا چاہتی ہے۔\nتجویز کردہ ترمیمی بل پر بحث بھارتی ٹیلی ویژن پروگراموں کی گفتگو پر حاوی رہی۔اس دوران کچھ کارکنوں اور وکلا نے درج بالا اجین کیس کو ان گہرے مسائل کی ایک مثال کے طور پر اجاگر جنھوں نے وقف املاک کو طویل عرصے سے دوچار کر رکھا ہے۔مثلاً برسوں کی بدانتظامی جس کے نتیجے میں تجاوزات میں اضافہ ہوا اور اب خدشہ ہے کہ ترمیم شدہ قانون صورت حال مزید خراب کر سکتا ہے۔\nبراہ راست خلاف ورزی\nمدھیہ پردیش سائز کے لحاظ سے بھارت کی دوسری سب سے بڑی ریاست ہے۔یہ پچھلے بائیس سال سے بی جے پی کے زیرِ انتظام رہی ہے، سوائے دسمبر 2018 ء سے مارچ 2020ء تک کے ایک مختصر عرصے میں جب مرکزی کانگریس پارٹی ریاستی اسمبلی میں اکثریت کھونے سے پہلے اقتدار میں تھی۔\nدسمبر 2023ء میں ریاست کا وزیر اعلیٰ مقرر ہونے کے بعد سے اجین سے تعلق رکھنے والے بی جے پی کے سیاست دان موہن یادو کمبھ 2028ء کی تیاری کر رہے ہیں جو شہر کی دریائے شپرا کے کنارے ہر بارہ سال بعد منعقد ہونے والی ایک ہندو یاترا ہے۔ ناقدین کا کہنا ہے کہ اس موقع پر لاکھوں عقیدت مندوں کی آمد متوقع ہے ۔لہذا حکومت نے مہاکلیشور مندر کے ارد گرد مسلمانوں کی وقف املاک کو گراد دیا تاکہ وہاں یاتریوں کے قیام کی جگہیں بنائی جا سکیں۔\nناقدین کا الزام ہے کہ ریاستی حکام نے 1985 ء کی ایک سرکاری دستاویز کو نظر انداز کر دیا جو یہ ثابت کرتی ہے کہ اجین میں مسلمانوں کی جن وقف جائیدادوں کو ڈھایا گیا ان میں ایک مسلم قبرستان واقع تھا اور وہاں ایک تاریخی مسجد بھی بنی تھی جہاں دو ہزار نمازی عبادت کر سکتے تھے۔ پچھلے برسوں کے دوران سیاسی روابط رکھنے والے بااثر بلڈرز نے وہاں رہائشی کالونی کے لیے غیر قانونی طور پر پلاٹ فروخت کیے۔ اس غیرقانونی سرگرمی کا نتیجہ یہ نکلا کہ جنوری میں خود حکومت نے 250 سے زائد مستقل تعمیرات منہدم کر دیں۔\nسرکاری دستاویز سے انکشاف ہوتا ہے کہ جون 2023ء میں، اجین میں محکمہ محصولات کے ایک افسر نے وقف زمین پر قبضہ کرنے کے ریاستی انتظامیہ کے منصوبے پر اعتراض کیا۔ اپنے نوٹ میں افسر نے لکھا کہ مکینوں نے انہیں 1985ء کا گزٹ نوٹیفکیشن دکھایا، جس سے ثابت ہوا کہ یہ ایک وقف اراضی ہے۔\nافسر نے تجویز پیش کی کہ اراضی حاصل کرنے کے لیے ریاستی وقف بورڈ سے ’’نو آبجیکشن سرٹیفکیٹ‘‘ حاصل کیا جانا چاہیے۔ تاہم ایک ماہ بعد اجین کی ضلعی انتظامیہ نے ایک حکم نامہ جاری کر دیا جس میں کہا گیا کہ \"جب [زمین] سماجی مقصد کے لیے حاصل کی جائے تو اجازت کی ضرورت نہیں ہے\"۔\nوکیل سہیل خان کہتے ہیں ’’مسلمانوں کی وقف جائیدادیں گرانا وقف ایکٹ کی براہ راست خلاف ورزی ہے۔‘‘ خان نے اْجین کی مقامی انتظامیہ کے قبضے کو عدالت میں چیلنج کر رکھا ہے۔\nاگرچہ حکومت نے ان لوگوں کو معاوضہ کے طور پر تین کروڑ تیس لاکھ روپے ادا کیے جن کے مکانات یا دکانیں جنوری میں منہدم کر دی گئی تھیں، لیکن شہر میں بہت سے لوگوں نے پوچھا کہ وقف بورڈ نے اس رقم کا دعویٰ کیوں نہیں کیا ؟ کیونکہ جن لوگوں کو معاوضہ ملا ، انھوں نے مبینہ طور پر پلاٹوں پہ مکانات اور دکانیں قائم کرنے کے لیے غیر قانونی طور پر قبضہ کر رکھا تھا ۔\nجب صحافیوں نے مدھیہ پردیش وقف بورڈ کے چیئرمین اور اجین میں بی جے پی کے رہنما سنور پٹیل سے پوچھا کہ انہوں نے حصول کی مخالفت یا معاوضے کا دعویٰ کیوں نہیں کیا؟ تو انہوں نے کہا: \"میں وہی کروں گا جو پارٹی حکم دے گی کیونکہ میں یہاں پارٹی کی وجہ سے ہوں۔\"\nسنور پٹیل کا دعوی ہے، وقف بورڈ نے اجین ضلعی انتظامیہ کو خط لکھ کر زمین پر غیر قانونی مکانات کے مکینوں کو معاوضہ ادا نہ کرنے کا کہا تھا ۔ لیکن اس نے یہ نہیں بتایا کہ اس نے انتظامیہ کو عدالت میں چیلنج کیوں نہیں کیا؟ پٹیل نے یہ بھی تسلیم کیا کہ ریاست میںمسلمانوں کی 90 فیصد سے زیادہ وقف املاک پر یا تو قبضہ کر لیا گیا ہے یا عدالتوں میں ان کے سلسلے میں مقدمے چل رہے ہیں۔\nاسی دوران مدھیہ پردیش میں بی جے پی کے ترجمان، آشیش اگروال نے دعویٰ کیا کہ ریاستی حکومت نے اجین کی زمین \"اپنی ضرورت اور طے شدہ قوانین کی پیروی کی بنیاد پر حاصل کی ہے \"۔ اس نے صحافیوں سے مزید بات کرنے سے انکار کر دیا۔\nتاریخ ہمیں معاف نہیں کرے گی\nبھارت کے وقف بورڈ 1954ء کے وقف ایکٹ کے تحت قائم کیے گئے ہیں اور تب سے مسلمان حکومت کی مدد سے ان اداروں کو چلا رہے ہیں۔ آنے والے برسوں میں منظور کیے گئے مزید قوانین… 1995ء اور 2013ء نے وقف بورڈ کو مزید اختیارات دیے اور یہاں تک کہ وقف ٹربیونل بھی قائم کیے جو کہ متبادل عدالتیں ہیں اور جن کا مقصد وقف املاک سے متعلق تنازعات کو حل کرنا ہے۔\nلیکن حالیہ فروری مہینے کے آخر میں مودی کی کابینہ نے وقف (ترمیمی) بل، 2024ء کے مسودے کو منظوری دے دی جس کے ذریعے پرانے قانون میں چودہ ترامیم کی گئی ہیں۔ کچھ متنازع مجوزہ ترامیم میں وقف بورڈ کے اراکان کے طور پر غیر مسلموں کی تقرری اور ضلعی انتظامیہ کے ساتھ \"وقف\" سمجھی جانے والی جائیدادوں کا لازمی رجسٹریشن شامل ہے۔\n\n\"یہ مساجد اور درگاہوں کی زمینوں پر قبضہ کرنے کا آغاز ہے۔ تاریخ ہمیں معاف نہیں کرے گی۔\" اپوزیشن عام آدمی پارٹی (اے اے پی) کے رکن پارلیمنٹ سنجے سنگھ کہتے ہیں۔ سنگھ اس مشترکہ پارلیمانی کمیٹی (جے پی سی) کے 31 اراکان میں سے ایک ہیں جو مجوزہ ترامیم پر اپوزیشن کے اعتراضات پر بحث کرنے کے لیے بنائی گئی ہے۔\nسپریم کورٹ کے وکیل، انس تنویر نے صحافیوں کو بتایا کہ اجین کیس \"سیاسی مداخلت اور وقف اراضی کے انحطاط کی وسیع تر قومی تشویش کی عکاسی کرتا ہے\"۔ انہوں نے کہا کہ بھارت میں وقف املاک کا انتظام طویل عرصے سے بدانتظامی اور تجاوزات سے دوچار ہے۔ جبکہ \"وقف (ترمیمی) بل، 2024ء ممکنہ طور پر مسائل کو بڑھا دے گا۔‘‘\nلیکن مدھیہ پردیش وقف بورڈ کے چیئرمین، سنور پٹیل نے دعویٰ کیا کہ حکومت کی طرف سے یہ ترامیم \"موجودہ مسائل کو جڑ سے اکھاڑ پھینکنے اور بے ضابطگیاں دور کرنے کے لیے لائی گئی ہیں۔‘‘\nجان بوجھ کر تصرف\n منصوبہ بند ترامیم نے بھارتی مسلمانوں کے مابین ان خدشات کو جنم دیا ہے کہ وہ حکومت کو وقف املاک پر زیادہ کنٹرول دے سکتے ہیں۔ تاہم بہت سے مسلم کمیونٹی لیڈروں اور وکلا کا کہنا ہے کہ موجودہ وقف ایکٹ قانون کے تحت بھی وقف زمینوں پر بڑے پیمانے پر قبضہ کیا گیا ہے۔\nماہرین آشکارا کرتے ہیں کہ مسلم وقف املاک کئی دہائیوں سے عملی طور پر بھارتی حکومت کے کنٹرول میں ہیں۔ اور اس دوران دانستہ طور پر قبضے، بدانتظامی اور بدعنوانی کی کئی مثالیں سامنے آ چکیں۔ وہ ضلعی ریونیو حکام اور دیگر حکام کے ذریعے مسلم وقف املاک کو منظم طریقے سے منتقل کرنے، وسیع پیمانے پر غیر قانونی قبضے اور وقف اراضی کو نجی ملکیت میں تبدیل کرنے کی شکایت کرتے ہیں۔\nان کا کہنا ہے کہ مسلمانوں کی زیادہ تر وقف زمینوں یا جائیدادوں کو حکومت کے محکمہ محصولات نے غیر وقف قرار دے دیا ہے۔ یہ ریاستی ادارہ زمین کا ریکارڈ رکھتا اور ان پر ٹیکس وصول کرتا ہے۔\nمدھیہ پردیش وقف بورڈ نے 1960ء کی دہائی کے آخر اور 1980ء کی دہائی میں اب تک اپنی جائیدادوں کے دو سروے کیے ہیں۔ وہ ظاہر کرتے ہیں کہ تئیس ہزار سے زیادہ جائیدادوں پر اس کا کنٹرول تھا۔ بعد کے برسوں میں اس نے اپنے ریکارڈ کو ڈیجیٹائز کیا اور بہتر شناخت کے لیے جیو ٹیگ بھی کر دیا۔\nماہرین تاہم یہ بھی الزام لگاتے ہیں کہ حکومت کے محکمہ محصولات نے زمینی ریکارڈ دانستہ پرانا کر دیا ہے جو اکثر آزادی سے پہلے کے سروے پر مبنی ہوتا ہے۔ 1954ء کے وقف ایکٹ کے تحت محکمے کے لیے وقف بورڈ کے سروے کی بنیاد پر اپنے اراضی ریکارڈ میں متعلقہ تبدیلیاں کرنا لازمی قرار دیا گیا تھا، اس کے باوجود ریونیو ریکارڈ کو اپ ڈیٹ نہیں کیا گیا۔ مثال کے طور پر اجین میں 1985ء کے گزٹ کے مطابق 1014 وقف جائیدادیں تھیں، لیکن ان میں سے کوئی بھی وقف املاک کے طور پر ریونیو ریکارڈ میں درج نہیں ۔\n\"ان 1014 اثاثوں میں سے368 سرکاری ملکیت کے طور پر درج ہیں، 454 نجی کے طور پر اور 192 جایئدادوں کے ریکارڈ یا تو نامکمل ہیں یا مکمل طور پر غائب ہیں۔\" مدھیہ پردیش ہائی کورٹ میں اْجین میں مقیم وکیل آشر وارثی کی طرف سے دسمبر میں دائر کی گئی مفاد عامہ کی عرضی میں یہ اعدادوشمار پیش کیے گئے۔\n2000ء کی دہائی کے آخر میں شروع ہونے والی زمینی ریکارڈ کی ڈیجیٹلائزیشن نے اس مسئلے کو مزید پیچیدہ کر دیا۔ چونکہ اس سافٹ ویئر میں صرف دو کالم تھے… سرکاری اور نجی لہذا ریونیو ریکارڈ میں مسلمانوں کی وقف جایئدادوں کو ملکیت کے طور پر اکثر سرکاری کالم میں منتقل کر دیا گیا۔\n\"اس کی وجہ سے بھوپال کی تاریخی موتی مسجد جو1857ء میں بنائی گئی تھی، ایک سرکاری جائیداد کے طور پر رجسٹرڈ ہے جو مضحکہ خیز بات ہے۔\" مسعود خان کہتے ہیں جو وقف اراضی کی بحالی کے لیے مہم چلانے والے کمیونٹی گروپ کے رکن ہیں۔ خان نے وقف ٹریبونل میں شکایت درج کرائی ہے، جس میں درخواست کی گئی ہے کہ وہ ریونیو ڈپارٹمنٹ کو ہدایت دے ، وہ اپنے ریکارڈ میں مسجد کے بارے میں تصحیح کرے۔\nبدانتظامی اور کرپشن\nمسلمانوں کا کہنا ہے کہ اجین پر قبضہ کوئی الگ تھلگ واقعہ نہیں بلکہ مدھیہ پردیش اور ہندوستان کے دیگر حصوں میں جنم لینے والے عام چلن کا حصہ ہے۔\nآشر وارثی کی درخواست میں کہا گیا ہے کہ \"ریاستی حکومتوں اور اس کے عہدیداروں کی نظروں کے عین سامنے، دن دیہاڑے مسلمانوں کی وقف املاک کی منظم اور جان بوجھ کر لوٹ مار کی جارہی ہے\"۔ اس میں مزید کہا گیا ہے کہ 2001ء سے 2023ء کے درمیان مدھیہ پردیش وقف بورڈ اور اقلیتی بہبود کی وفاقی وزارت کے متعدد خطوط اور مدھیہ پردیش حکومت کو اپنے ریونیو ریکارڈ میں تصحیح کرنے کا مشورہ دینے کے باوجود اس نے اس معاملے پر ’’کان بہرے ‘‘ کر لیے ۔یوں وقف املاک کی لوٹ مار بلا روک ٹوک جاری رہنے کی سرکاری اجازت دے دی گئی۔\nسپریم کورٹ کے وکیل اور وقف قانون کے ماہر محمود پراچہ کہتے ہیں \"محصول کے ریکارڈ کے ساتھ مسلمانوں کی وقف اراضی کے ریکارڈ کا مماثل نہ ہونا ملک بھر میں عام فعل بن چکا۔اسی لیے تجاوزات قائم کرنے والے کھل کر غیر اخلاقی اور غیر قانونی سرگرمیاں جاری رکھے ہوئے ہیں۔\"\nجنوری 2021ء میں مدھیہ پردیش کی حکومت نے ایک این جی او کو بھوپال میں مسلمانوں کی 1.2 ہیکٹر (2.88ایکڑ) وقف اراضی حاصل کرنے کا اختیار دے دیا جس کے ٹرسٹیوں میں بی جے پی کے لیڈر بھی شامل ہیں۔ مسلم اکثریتی علاقے میں واقع اس جگہ کو ریاستی ریکارڈ میں ایک قبرستان کے طور پر نامزد کیا گیا تھا اور اس پر نصف درجن قبریں بنی ہوئی تھیں۔\nاس سے پہلے کہ وقف بورڈ کا ٹریبونل یا کوئی عدالت حصول پر روک لگانے کا حکم دے، این جی او نے اس کے گرد ایک دیوار تعمیر کی اور پھر وہاں کمیونٹی ہال تعمیر کرنے کے منصوبے کا اعلان کر دیا۔ جب مسلمانوں نے اس ناانصافی کے خلاف احتجاج کیا تو حکام نے علاقے میں کرفیو نافذ کر دیا۔ احتجاج روکنے کے لیے پولیس اہلکاروں کی بھاری نفری تعینات کر دی۔\n\"وقف ایکٹ ضلعی انتظامیہ اور حکومت کو مسلمانوں کی وقف جائیدادوں پر بنی غیر مجاز تعمیرات ہٹانے کا پابند بناتا ہے، لیکن جب حکومت خود ہی تجاوزات میں ملوث ہو جائے تو قانون کی پاسداری کون کرے گا؟\" مسلم وکلا کہتے ہیں۔\nوقف بورڈ کے ارکان کا کہنا ہے کہ بھوپال، اندور اور مدھیہ پردیش کے دیگر شہروں میں سینکڑوں مسلم وقف املاک پر یا تو ریاستی حکومت نے قبضہ کر رکھا ہے یا وہ بااثر نجی افراد کے قبضے میں ہیں۔\nوقف بورڈ کے ایک رکن نے نام ظاہر نہ کرنے کی شرط پر صحافیوں کو بتایا’’مدھیہ پردیش پولیس کا ہیڈکوارٹر، بھوپال پولیس کنٹرول روم، ٹریفک پولیس اسٹیشن اور بہت سے دوسرے سرکاری دفاتر وقف کی ملکیتی زمین پر بنائے گئے ہیں،‘‘ انہوں نے مزید کہا کہ ریاستی دارالحکومت سے ایک سو سے زائد قبرستان غائب ہوچکے جہاں کبھی چودہ سو کے قریب قبرستان تھے۔\nاس کے علاوہ وقف بورڈ کے ذریعے متعین کردہ جائیداد کے نگراں جنھیں \"متوّلی\" کہا جاتا ہے، وقف اراضی کی دھوکے دہی سے فروخت یا وقف جائیداد میں غیر مجاز تعمیرات میں ملوث پائے گئے ہیں۔\nدسمبر 2024ء میں مدھیہ پردیش پولیس نے اندور میں ایک وقف املاک کے سابق نگراں، ناصر خان نامی ایک شخص کو ذاتی فائدے کے لیے وقف دستاویزات میں جعلسازی کرنے اور شہر میں کروڑوں کی وقف جائیداد فروخت کرنے کے الزام میں گرفتار کیا تھا۔ پولیس کو اس کے گھر سے جعلی لیٹر ہیڈ اور وقف بورڈ کے سرکاری ٹکٹ ملے۔\nماہرین کا کہنا ہے کہ برسوں کی سرکاری اور نجی تجاوزات، بدعنوانی اور بدانتظامی نے بھارت بھر میں پھیلی مسلمانوں کی وقف املاک کو غیر محفوظ بنا دیا ہے۔ ان کا کہنا ہے کہ اب وقف ایکٹ میں نئی ترامیم متعارف کروا کر مودی حکومت قانونی طور پر ان پر قبضہ کرنا چاہتی ہے۔\nوکیل پراچہ کہتے ہیں کہ \"بڑھتی ہوئی آبادی کے ساتھ زمینوں کی قیمتیں آسمان کو چھو رہی ہیں۔ چونکہ مسلم وقف بورڈ پورے ہندوستان میں اہم مقامات پر بڑے پیمانے پر جائیدادوں کے مالک ہیں، اس لیے مودی سرکار تازہ ترین ترامیم کا استعمال کرتے ہوئے ایک ہی بار میں ان زمینوں پر کنٹرول حاصل کرنا چاہتی ہے۔\"",
        "published_date": "Tue, 20 May 2025 03:40:34 UTC",
        "source": "Express Urdu"
    },
    {
        "guid": "d7dae11c904b09b37745faab84cc5efc",
        "title": "روس اور یوکرین کے درمیان امن مذاکرات کہاں ہوں گے؛ ٹرمپ کا بڑا اعلان سامنے آگیا",
        "link": "https://www.express.pk/story/2762176/russia-ukraine-peace-talk-vatican-trump-2762176/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے روسی ہم منصب ولادیمیر پوٹن کے ساتھ ٹیلی فون پر بات چیت کی ہے جس میں یوکرین تنازع سمیت اہم امور ہر اتفاق ہوا ہے۔\n \nامریکی صدر ڈونلڈ ٹرمپ نے روسی صدر سے دو گھنٹوں پر محیط گفتگو کے بعد سوشل میڈیا پر اپنی ایک پوسٹ میں اب تک کا سب سے بڑا اعلان کیا ہے۔\nڈونلڈ ٹرمپ نے صدر پوٹن کے ساتھ گفتگو کو مثبت قرار دیتے ہوئے کہا کہ روس اور یوکرین جنگ کے خاتمہ کے لیے ویٹی کن میں فوری مذاکرات کا آغاز کریں گے۔\nامریکی صدر نے مزید کہا کہ جنگ بندی کی شرائط فریقین (روس اور یوکرین) خود طے کریں گے۔ پوپ کے نمائندہ ویٹیکن نے روس یوکرین مذاکرات کی میزبانی میں دلچسپی ظاہر کی ہے۔\npic.twitter.com/q5CPyHZkLD\nصدر ڈونلڈ ٹرمپ نے کہا کہ یوکرین کے ساتھ جنگ بندی کے بعد روسی صدر نے امریکا کے ساتھ بڑے پیمانے پر تجارت کی خواہش کا اظہار کیا ہے۔\nامریکی صدر نے مزید کہا کہ میں بھی روس کے ساتھ تجارت پر متفق ہوں۔ روس کے پاس روزگار اور دولت پیدا کرنے کا زبردست موقع ہے اور اس کی صلاحیت بھی لامحدود ہے۔\nصدر ڈونلڈ ٹرمپ نے اس امکان کا بھی اظہار کیا کہ یوکرین بھی اپنے ملک کی تعمیر نو کے عمل میں امریکا کے ساتھ تجارت سے بہت فائدہ اٹھا سکتا ہے۔\nامریکی صدر ڈونلڈ ٹرمپ نے بتایا کہ روسی ہم منصب سے مثبت گفتگو کے فوری بعد یوکرین کے صدر ولادیمیر زیلنسکی سمیت فرانس کے صدر ایمانوئل میکرون، اٹلی کی وزیر اعظم جیورجیا میلونی، جرمنی کے چانسلر فریڈرک میرز، فن لینڈ کے صدر الیگزنڈر اسٹب اور یورپی کمیشن کی صدر کو پیشرفت سے آگاہ کردیا۔",
        "published_date": "Tue, 20 May 2025 03:40:36 UTC",
        "source": "Express Urdu"
    },
    {
        "guid": "04b657d78cabeccb82ae84d01b53015d",
        "title": "یوکرین کا بیک وقت سیکڑوں ڈرونز سے روس پر اب تک کا سب سے بڑا حملہ",
        "link": "https://www.express.pk/story/2762175/ukraine-biggest-drone-attack-russia-2762175/",
        "image_url": "https://img.express.pk/logo/expresslogo.webp",
        "article": "دو سال سے زائد عرصے سے جاری جنگ کے دوران یوکرین نے آج تک کا روس پر سب سے بڑا ڈرون حملہ کیا ہے۔\nعالمی خبر رساں ادارے کے مطابق یوکرین کے اس ڈرون حملے میں کم از کم 2 افراد ہلاک اور 18 زخمی ہوگئے۔\nروسی دارالحکومت ماسکو سے میڈیا نے بھی تصدیق کی ہے کہ یہ یوکرین کی مسلح افواج کا اب تک جنگ کی میں بیک وقت کیے جانے والے سب سے بڑے جنگی ڈرون حملے تھے۔\nیوکرین کے ان ڈرون حملوں کے باعث روس کو اپنے چاروں ہوائی اڈے بھی بند کرنے پڑے تھے جب کہ کچھ رہائشی عمارتوں کو بھی نقصان پہنچا ہے۔\nدوسری جانب روس نے یوکرین کے 337 ڈرونز کو فضا میں ہی تباہ کرنے کا دعویٰ کرتے ہوئے کہا کہ صرف 91 ڈرونز روس میں گرے۔ \nادھر صدر ڈونلڈ ٹرمپ نے عندیہ دیا ہے کہ وہ روس اور یوکرین کے درمیان جنگ کے خاتمے کے لیے ولادیمیر پوٹن سے خود بات کریں گے۔",
        "published_date": "Tue, 20 May 2025 03:40:39 UTC",
        "source": "Express Urdu"
    },
    {
        "guid": "8da9c805e2ed95be0135a9de554a4457",
        "title": "کراچی میں بیٹی کو اسکول چھوڑنے کیلیے آئے شہری کے قتل میں بہنوئی ملوث نکلا",
        "link": "https://www.express.pk/story/2762174/karachi-main-school-k-bahir-qatal-honay-walay-shehri-ka-case-hal-2762174/",
        "image_url": "https://img.express.pk/logo/expresslogo.webp",
        "article": "شہر قائد کے علاقے ناظم آباد میں بیٹی کو اسکول چھوڑنے کے دوران اسٹیٹ ایجنٹ کو فائرنگ کر کے قتل کرنے کا کیس پولیس نے حل کرتے ہوئے ملزمان کو گرفتار کرلیا، جس میں بہنوئی اور سگا بھائی شامل ہے۔\nایکسپریس نیوز کے مطابق  پولیس نے بیٹی کو اسکول چھوڑنے کے دوران اسٹیٹ ایجنٹ کو فائرنگ کا نشانہ بنانے والے مرکزی ملزم کو بھائی سمیت گرفتار کرلیا۔\nتفصیلات کے مطابق 14 مئی کی صبح ناظم آباد 3 نمبر گول مارکیٹ میں قائم پائلٹ اسکول کے قریب 14 مئی کی صبح بیٹی کو اسکول چھوڑنے آنے والے راشد کو موٹر سائیکل سوار ملزم نے فائرنگ کا نشانہ بنا کر قتل کر دیا تھا جبکہ مقتول کی آنکھ کے قریب لگنے والی گولی پار ہو کر اس کی 10 سالہ بیٹی آمنہ کے سر پر لگی جسے کی باعث وہ شدید زخمی ہوگئی تھی اور تاحال زیر علاج ہے۔\nواقعے کے بعد ڈی ایس پی ناظم آباد کمال نسیم اور ایس ایچ او ناظم آباد امجد کیانی موقع پر پہنچے اور کلوز سرکٹ کیمروں کی فوٹیجز حاصل کیں جس میں سفید داڑھی والے شخص کو اسکول کے قریب موٹر سائیکل پر گھومتا ہوا دیکھا گیا۔\nفوٹیج میں اس مشکوک شخص کی دوسرے شہری سے بھی ملاقات ہوئی اور ان کے درمیان بات چیت بھی ہوئی تھی۔ \nایس ایچ او ناظم آباد امجد کیانی بتایا کہ واقعے کے بعد ڈی ایس پی ناظم آباد کی سربراہی تشکیل دی گئی، ٹیم نے دن رات سخت جدوجہد کے بعد اسٹیٹ ایجنٹ راشد کے قتل میں ملوث مرکزی ملزم اقبال ملنگ کو اس کے بھائی شاہد سمیت گرفتار کر کے اسلحہ برآمد کرلیا۔\nپولیس کے مطابق گرفتار ملزم اقبال ملنگ نے واردات کے بعد اپنی داڑھی کو سیاہ کر کے اپنا حلیہ بھی تبدیل کرلیا تھا تاہم پولیس نے تمام شواہد کو حاصل کرنے کے بعد ملزم کو قانون کی گرفتار میں لیا۔\nامجد کیانی نے بتایا کہ گرفتار ملزمان نے ابتدائی تفتیش میں قتل کی وجہ 15 لاکھ روپے کی لین دین کا تنازعہ بتایا جبکہ گرفتار ملزم شاہد مقتول راشد کا بہنوئی ہے اور اس لین دین کے تنازعے میں شاہد نے مقتول کی بہن کو طلاق بھی دیدی تھی جس کے بعد وہ بچوں سمیت والدین کے گھر آگئی تھی۔\nانھوں نے بتایا کہ ملزمان نے انکشاف کیا ہے کہ لیاری کشتی چوک کے قریب انھوں نے اپنا گھر 15 لاکھ روپے میں فروخت کر کے راشد کو دیئے تھے کہ ہمیں پورشن دلوا دیں اور اس رقم کی وصولی کے بعد وہ ٹال مٹول سے کام لیتا رہا اور اس دوران ان میں جھگڑے بھی چلتے رہے اور اس وجہ سے شاہد نے مقتول کی بہن کو طلاق بھی دیدی تھیْ\n فائرنگ میں ملوث ملزم اقبال ملنگ کا کہنا تھا کہ بیوی کو طلاق دینے کے بعد اس کا بھائی پریشان رہتا تھا اور اسی وجہ سے اس نے راشد کو ٹھکانے لگانے کا منصوبہ بنایا ، اس کی ریکی بھی کرتا رہا اور موقع ملنے پر اسے فائرنگ کا نشانہ بنا کر قتل کر دیا۔",
        "published_date": "Tue, 20 May 2025 03:40:39 UTC",
        "source": "Express Urdu"
    },
    {
        "guid": "137fe69fe6b0aa4d2f2aac64c6317f6c",
        "title": "چین کا جدید ترین ڈرون اپنی پہلی پرواز کیلیے تیار؛ اس کی خاصیت جان کر دنگ رہ جائیں گے",
        "link": "https://www.express.pk/story/2762173/china-uav-combat-range-first-mission-2762173/",
        "image_url": "https://img.express.pk/logo/expresslogo.webp",
        "article": "سات ہزار کلومیٹر تک مسلسل سفر کرنے والا لڑاکا صلاحیت کا حامل چین کا جدید ڈرون ’جیوتیان‘ جون میں اپنی پہلی پرواز کے لیے تیار ہے۔\nچینی سرکاری نشریاتی ادارے سی سی ٹی وی نے اس مشن کی تصدیق کرتے ہوئے کہا کہ یہ پرواز پیپلز لبریشن آرمی (PLA) کی UAV آپریشنل رینج کو وسعت دینے کی طرف پہلا قدم ہے۔\nآسمانوں کی وسعت کا طاقتور جنگی پلیٹ فارم قرار دیئے جانے والے ’جیو تیان‘ کا مطلب \"بلند آسمان\" ہے جو 50 ہزار فٹ کی بلندی تک طویل فاصلے (7 ہزار کلومیٹر) تک پرواز کرنے والا ڈرون ہے۔\nجیوتیان کا وزن 16 ٹن ہے جس میں 6 ٹن تک اسلحہ اور چھوٹے ڈرونز شامل کیے جا سکتے ہیں اور یہ ایک ساتھ 100 چھوٹے ڈرونز چھوڑ سکتا ہے۔\nکئی ڈرونز ایک ساتھ حملہ آور ہوکر دشمن کے فضائی دفاع کو مفلوج کرنے کی مکمل صلاحیت رکھتے ہیں۔\nجیو تیان کی خاص بات یہ بھی ہے یہ نہ صرف لڑاکا مشن بلکہ انٹیلیجنس، نگرانی، الیکٹرانک وار فیئر، بارڈر سیکیورٹی، سمندری نگرانی، ایمرجنسی ریسکیو اور دیگر سیکیورٹی ذمہ داریوں کے لیے بھی استعمال ہو سکتا ہے۔\nجیوتیان کو پہلی بار گزشتہ سال چین کے معروف ژوہائی ایئر شو میں نمائش کے لیے پیش کیا گیا تھا جسے بغیر پائلٹ کے فضائی جنگی صلاحیتوں میں انقلابی قدم مانا جا رہا ہے۔",
        "published_date": "Tue, 20 May 2025 03:40:42 UTC",
        "source": "Express Urdu"
    },
    {
        "guid": "e07e54021a4046913b6437bb9912fe49",
        "title": "بھارتی فوج بری اور فضائی پٹائی کے بعد ہماری بحریہ سے لڑنے کی ہمت نہ کرسکی، وزیراعظم",
        "link": "https://www.express.pk/story/2762172/indian-army-did-not-dare-to-fight-our-navy-after-being-beaten-by-land-and-air-says-pm-2762172/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے کہا ہے کہ بھارتی فوج ہماری بری اور فضائی افواج سے پٹائی دیکھ کر ہماری بحری فوج سے لڑنے کو تیار ہی نہیں ہوئی ورنہ پاکستان نیوی ایک بار پھر آپریشن دوارکا کی یاد تازی کردیتی۔\nیہ بات انہوں ںے پاکستانی نیوی ڈاکیارڈ کے دورے میں نیوی کے افسران و جوانوں سے خطاب کرتے ہوئے کہی۔ قبل ازیں انہوں نے نیوی کے افسران و جوانوں سے ملاقاتیں بھی کیں۔ ان کے ہمراہ تینوں مسلح افواج کے سربراہان، وزیر دفاع خواجہ آصف، وزیر اطلاعات عطا تارڑ اور دیگر موجود تھے۔\nانہوں نے کہا کہ بھارتی فوج بری اور فضائی پٹائی دیکھ کر اور ہماری بحری فوج کی تیاری کو دیکھ کر پاکستانی نیوی سے لڑ کر مزید پٹنے اور رسوا ہونے کے لیے تیار نہیں ہوئی۔\nکشیدہ صورتحال میں قوم سیسہ پلائی دیوار کی طرح کھڑی رہی، بہادر افواد میں مربوط تعاون سنہری باب ہے پاکستانی عوامی بھی اپنی فوج کے شانہ بشانہ کھڑی ہے۔\nبھارتی مہم جوئی میں دنیا میں ایک بار پھر دیکھ لیا کہ ہماری بحریہ مکمل طور پر تیار تھی، بحری ہتھیار مقررہ پوزیشن پر نصب کردیے گئے تھے ہماری بحریہ 1965ء کی طرح ایک بار پھر دوارکا کے لیے تیار تھی۔\nانہوں نے کہا کہ پاک بحریہ کی تیاری مثالی تھی، پاک بحریہ نے بندرگاہوں اور تجارتی راستوں کا بھرپور تحفظ کیا، ہمیں پاک بحریہ کی غیرمعمولی کارکردگی پر فخر ہے، جدید ٹیکنالوجی کےسبب اس کی کارکردگی میں مزید اضافہ ہوا ہے۔\nانہوں نے ایک بار پر ترکیہ کے صدر، سعودی ولی عہد، صدر یو اے ای، امیر قطر، آذر بائیجان کے صدر اور دیرینہ دوست چین کا ایک بار پھر شکریہ ادا کیا، انہوں نے امریکی صدر ڈونلڈ ٹرمپ کا شکریہ ادا کیا اور کہا کہ ٹرمپ از آ مین آف پیس جنہوں ںے عین موقع پر دونوں ایٹمی قوتوں کے درمیان جنگ بند کرائی میں دل کی گہرائیوں سے ان کا شکر گزار ہوں کہ انہوں نے ایک خیر خواہ دوست کا کردار ادا کیا اور یہاں تک کہا کہ وہ کشمیر کے حوالے سے بھی ایک مخلصانہ کردار ادا کرنے کے لیے تیار ہیں۔",
        "published_date": "Tue, 20 May 2025 03:40:42 UTC",
        "source": "Express Urdu"
    },
    {
        "guid": "bcb3da562673b3d6b5af552fceb45641",
        "title": "خیبرپختونخوا  میں فورسز کی کارروائیاں، بھارتی حمایت یافتہ 9 خوارج ہلاک، 2 جوان شہید",
        "link": "https://www.express.pk/story/2762171/ispr-9-indian-supported-khawarij-killed-2762171/",
        "image_url": "https://img.express.pk/logo/expresslogo.webp",
        "article": "سیکیورٹی فورسز نے خیبرپختونخوا کے مختلف اضلاع میں کارروائیاں کر کے 9 خوارج کو ہلاک کردیا جبکہ سپاہی اور لانس نائیک نے جام شہادت نوش کیا ہے۔\nپاک فوج کے شعبہ تعلقات عامہ (آئی ایس پی آر) کے مطابق 17 اور 18 مئی کو سیکیورٹٰ فورسز نے انٹیلی جنس اطلاع پر خیبرپختونخوا میں خوارج کے خلاف کارروائیاں کیں،\nپہلی کارروائی لکی مروت میں کی گئی جس کے دوران دو طرفہ فائرنگ کے نتیجے میں بھارتی حمایت یافتہ 5 خوارج ہلاک ہوئے۔\nیہ بھی پڑھیں : بلوچستان میں سیکیورٹی فورسز نے بھارتی حمایت یافتہ 3 دہشت گردوں کو ہلاک کردیا\nآئی ایس پی آر کے مطابق اسی طرح بنوں میں کارروائی کے دوران دو بھارتی حمایتی یافتہ خوارج کو ہلاک کیا گیا جبکہ شمالی وزیرستان کے علاقے میر علی میں سیکیورٹی قافلے پر فائرنگ کرنے والے خوارج کو جوابی کارروائی میں ہلاک کیا گیا۔\nآئی ایس پی آر کے مطابق کارروائیوں میں سپاہی فرہاد علی طوری (عمر 29 سال، سکنہ ضلع کرم)، لانس نائیک صابر آفریدی (عمر 32 سال سکنہ ضلع کوہاٹ) نے جام شہادت نوش کیا۔\nآئی ایس پی آر کے مطابق خوارج کے خاتمے کیلیے مذکورہ علاقوں میں آپریشن جاری ہے اور سیکیورٹی فورسز بھارتی حمایت یافتہ خوارج و دہشت گردوں کے خاتمے کیلیے پرعزم ہیں۔\nسیکیورٹی فورسز اس عزم کا اعادہ کرتی ہیں کہ بھارت کے پروردہ دہشت گردوں کو ختم کر کے وطن عزیز کو امن کا گہوارہ بنایا جائے گا۔ اعلامیے میں مزید کہا گیا ہے کہ ہمارے جوانوں کی قربانیاں ہمارے عزم کو مزید مستحکم اور مضبوط کرتی ہیں۔",
        "published_date": "Tue, 20 May 2025 03:40:44 UTC",
        "source": "Express Urdu"
    },
    {
        "guid": "8887df421b5a42d7fba2ec1675b8c01d",
        "title": "پرائیڈ آف پرفارمنس ملنے پر ُسونا اور چاندی‘ کے اعزاز میں تقریبِ پذیرائی",
        "link": "https://www.express.pk/story/2762170/sona-chandi-drma-pride-of-performance-sheba-hasan-hamid-rana-2762170/",
        "image_url": "https://img.express.pk/logo/expresslogo.webp",
        "article": "ٹی وی ڈراما کی معروف جوڑی ’’سونا چاندی‘‘ سے شہرت پانے والے اداکار حامد رانا اور شیبا حسن کو پرائیڈ آف پرفارمنس ملنے کی خوشی میں ایک تقریب پذیرائی منعقد کی گئی۔\nدی بورے والینز کمیونٹی کی اس تقریب میں پرائیڈ آف پرفارمنس اداکار خالد عباس ڈار، اورنگ زیب لغاری، راشد محمود، اشرف خان اور معروف گلوکار خالد بیگ نے بھی خصوصی طورپر شرکت کی اور سونا چاندی کے فن پر روشنی ڈالی۔\nسونا چاندی کے اعزاز میں رکھی گئی اس تقریب میں افواجِ پاکستان سے بھی یکجہتی کا اظہار کیا گیا۔\nاس موقع پر اداکار خالدعباس ڈار کا کہنا تھا کہ حامد رانا ور شیبا حسن کی لازوال پرفارمنس کی وجہ سے سونا چاندی کو پاکستان کی ڈراما تاریخ میں ہمیشہ یاد رکھا جائے گا۔\nانہوں نے بانی دی بورےوالینز عبد الباسط خان اور اس تنظیم کے تمام لوگوں کی فنکار برادی کی عزت افزائی کے لیے تقریب کو مثالی قرار دیا۔\nاس موقع پر شرکا کے ساتھ گفتگو میں خالد عباس ڈار نے اپنی زندگی کے مختلف واقعات بھی شیئر کرکے تقریب کو یادگار بنایا۔\nگلوکار خالد بیگ کےساتھ شرکا تقریب نے قومی پرچم تھامے ’’سوہنی دھرتی اللہ رکھے، قدم قدم آباد تجھے‘‘ گا کر وطن اور افواج پاکستان سے محبت کا اظہار کیا۔\nہاکی ورلڈکپ 1978 کے فائنل میں فیصلہ کن گول کرکے پاکستان کو عالمی چیمپئن بنوانے والےہیرو رانا احسان اللہ اورمینجمنٹ کمیٹی کے رکن ضیا محمود خان نے تمام فنکاروں اورمہمانوں کی آمد کا شکریہ ادا کیا۔",
        "published_date": "Tue, 20 May 2025 03:40:44 UTC",
        "source": "Express Urdu"
    },
    {
        "guid": "08be4610bc048153ece14d8d5f09c82c",
        "title": "کم عمری کی شادی پر پابندی کا بل واپس نہ لیا گیا تو سڑکوں پر آئیں گے، فضل الرحمان",
        "link": "https://www.express.pk/story/2762169/fazal-ur-rehman-hint-to-protest-against-under-age-billl-2762169/",
        "image_url": "https://img.express.pk/logo/expresslogo.webp",
        "article": "جمعیت علما اسلام کے سربراہ مولانا فضل الرحمان نے کہا ہے کہ کم عمری پر پابندی سے متعلق بل کی شدید الفاظ میں مذمت کرتے ہوئے اسے واپس نہ لینے پر سڑکوں پر نکلنے کا عندیہ دے دیا۔\nقومی اسمبلی کے اجلاس میں اظہار خیال کرتے ہوئے مولانا فضل الرحمان نے کہا کہ یہ وقت ملی یکجہتی اور اتحاد قائم کرنے کا ہے اور ایسے میں حکومت متنازع بل منظور کروا رہی ہے۔\nانہوں نے کہا کہ اٹھارہ سال سے کم بچوں کی شادی کے ممانعت کا بل لایا گیا، کیا اس بل کو لانے کا یہ موقع تھا۔ اب میں اس بل کی مخالفت کروں گا تو کہیں گے مولانا صاحب کیا کر رہے ہیں۔\nانہوں نے کہا کہ قومی یکجہتی کا تقاضا ہے کہ اس قسم کی حرکتیں نہ کی جائے۔\nمولانا فضل الرحمان نے اسپیکر سے بل کے خلاف رولنگ کا مطالبہ کرتے ہوئے کہا کہ ہمیں ایسے بل منظور کر کے سڑکوں پر آنے پر مجبور نہ کیا جائے۔ \nانہوں نے کہا کہ بہتر ہوگا کہ یہ قانون سازی روکیں اور اسلامی نظریاتی کونسل بھیجیں اگر انہیں اعتراض نہ ہوا تو مجھے بھی کوئی اعتراض نہیں ہوگا۔\nعلاوہ ازیں انہوں نے کہا کہ پورا ملک اور پارلیمان متفق ہے کہ ہندوستان نے جارحیت کی ہے، پہلگام واقعے کو بنیاد بنا کر بلا تحقیق پاکستان پر الزام دھر دیا اور اپنی سیکیورٹی ناکامی کا ملبہ پاکستان پر گرا دیا۔\nانہوں نے کہا کہ ہمارے سولین اور مذہبی مراکز پر میزائل گرائے گئے، مساجد اور نزدیک کی فیملیز کو نشانہ بنا کر دعویٰ کیا گیا کہ دہشت گردوں کے مراکز پر حملہ کیا۔\nمولانا فضل الرحمان نے کہا کہ ہماری اسٹیبلشمنٹ اور فوج اعتراف کر رہی ہے کہ قوم پشت پر نہیں ہے تو جنگ نہیں لڑ سکتی، بھارت نے الزام لگایا اور حملے میں بھی پہل کی جبکہ افواج پاکستان نے جس طرح دفاع کیا اور جواب دیا تاریخ یاد رکھے گی۔\nجے یو آئی سربراہ نے کہا کہ میں افواج پاکستان کو خراج تحسین پیش کرتا ہوں، جنگ بندی ہوئی لیکن صورتحال برقرار ہے ، ضرورت ہے کہ قومی یکجہتی کو برقرار رکھیں۔\nانہوں نے مزید کہا کہ بھارتی پارلیمنٹ میں اراکین حکومت کا مذاق اڑا رہے ہیں، مودی تنہا ہے کوئی عوامی سپورٹ نہیں مل رہا، مودی اپنی فیس سیونگ کیلئے اس قسم کی حرکت دوبارہ کرسکتا ہے، چائنہ کی اقتصادی دوستی اب دفاعی میدان میں داخل ہوچکی ہے اور ہمیں اپنے دوست چائنہ پر اعتماد کرنا چاہیے۔\nسربراہ جے یو آئی نے کہا کہ یورپ اور اسرائیلی ٹیکنالوجی مات کھا گئی، چین اور ایشیا کی ٹیکنالوجی کامیاب ہوگئی، دنیا نے دیکھا کہ ہمارے ہوا بازوں نے کیسے ٹیکنالوجی کا استعمال کیا۔ \nمولانا فضل الرحمان نے کہا کہ ایسے وقت میں ضروری ہے کہ افغانستان کے سرحد کو پُرامن رکھیں، آج ایوان میں وزیرستان کے ڈرون حملے پر بات ہوئی، ہم نے پشاور اور کوئٹہ میں ملین مارچ کی۔ ہم قومی یکجہتی اور خوف کو توڑنے کیلئے جلسے کیے اور دنیا کو بتایا کہ خیبرپختونخوا اور بلوچستان کے لوگ زندہ ہیں۔",
        "published_date": "Tue, 20 May 2025 03:40:47 UTC",
        "source": "Express Urdu"
    },
    {
        "guid": "e741b91fa771c27d674c4d7fc2cd340f",
        "title": "آئی ایم ایف نے قرض پروگرام کی اگلی اقساط کیلئے شرائط مزید سخت کردیں",
        "link": "https://www.express.pk/story/2762168/imf-further-tightens-conditions-for-next-tranche-of-loan-program-2762168/",
        "image_url": "https://img.express.pk/logo/expresslogo.webp",
        "article": "آئی ایم ایف نے پاک بھارت کشیدگی کے سبب معیشت کو درپیش خطرات کی نشاندہی کرتے ہوئے قرض پروگرام کی اگلی اقساط کیلئے شرائط مزید سخت کردی ہیں.\nایکسپریس نیوز کے مطابق آئی ایم ایف نے پاک بھارتی کشیدگی برقرار رہنے یا اس میں اضافہ ہونے کو معیشت کیلئے خطرہ قرار دیا ہے، پاکستان اور آئی ایم ایف کے درمیان نئے مالی سال کے بجٹ اہداف پر پالیسی سطح کے مذاکرات جاری ہیں آئی ایم ایف مشن نے ٹیکس ریونیو بڑھانے، اخراجات محدود کرنے کا مطالبہ کیا ہے۔\nآئی ایم ایف نے ماحولیاتی خطرات کے باعث الیکٹرک گاڑیوں کے فروغ پر اور کوئلے سے چلنے والے بجلی گھروں کو محدود کرنے پر زور دیا ہے۔ آئی ایم ایف نے پاکستانی معیشت کو درپیش خطرات کی نشاندہی کرتے ہوئے قرض پروگرام کی اگلی اقساط کیلئے شرائط بھی مزید سخت کی ہیں۔\nآئی ایم ایف کا کہنا ہے کہ علاقائی کشیدگی بڑھنے سے کاروبار بھی متاثر ہوسکتا ہے، قرض پروگرام معاشی استحکام اور پائیدار ترقی کیلئے ڈیزائن کیا ہے پاکستان پروگرام پر مضبوطی سے کاربند رہنے کیلئے پرعزم ہے۔\nآئی ایم ایف نے مزید کہا ہے کہ پاکستان اور بھارت کے درمیان کشیدگی میں نمایاں اضافہ ہوا، غیریقینی صورتحال کے منفی خطرات میں کچھ کمی ضرور آئی ہے، آئی ایم ایف نے خدشہ ظاہر کیا ہے کہ عدم استحکام سے مالی، بیرونی اور اصلاحاتی ایجنڈا متاثر ہونے کا خدشہ ہے جبکہ امریکی اضافی ٹیرف کے بھی پاکستانی معیشت پر منفی اثرات پڑ سکتے ہیں۔\nآئی ایم ایف نے خصوصی اقتصادی زونز کو حاصل ٹیکس مراعات بتدریج ختم کرنے پر زور دیتے ہوئے بجلی اور گیس کے نرخوں میں بھی بروقت ایڈجسٹمنٹ کرنے کا مطالبہ کیا ہے آئی ایم ایف کا کہنا ہے کہ کلائمیٹ فنڈز دوسرے اقتصادی جائزے کے بعد جاری کیے جائیں گے۔",
        "published_date": "Tue, 20 May 2025 03:40:47 UTC",
        "source": "Express Urdu"
    },
    {
        "guid": "https://www.bbc.com/urdu/articles/cy8nn31pp7eo#0",
        "title": "آرمی چیف جنرل عاصم منیر کی فیلڈ مارشل کے عہدے پر ترقی: فیلڈ مارشل کا عہدہ کیا ہوتا ہے؟",
        "link": "https://www.bbc.com/urdu/articles/cy8nn31pp7eo",
        "image_url": "https://ichef.bbci.co.uk/news/1024/branded_urdu/ed00/live/21c517e0-3586-11f0-9b2c-138cad92aeb3.jpg",
        "article": "حکومتِ پاکستان نے بری فوج کے سربراہ جنرل عاصم منیر کو فیلڈ مارشل کے عہدے پر ترقی دے دی ہے۔ اس کے ساتھ ساتھ ایئر چیف مارشل ظہیر احمد بابر سدھو کو مدت ملازمت پوری ہونے کے بعد بطور پاکستانی ایئرفورس کے سربراہ اپنی خدمات جاری رکھنے کا اعلان بھی کیا ہے۔\nوزیر اعظم آفس سے جاری ہونے والی ایک پریس ریلیز کے مطابق ان اہم فیصلوں کی منظوری منگل کے دن وزیر اعظم شہباز شریف کی سربراہی میں ہونے والے وفاقی کابینہ کے اجلاس کے دوران دی گئی ہے۔ واضح رہے کہ یہ پیشرفت پاکستان اور انڈیا کی درمیان چار روزہ تنازع کے بعد سامنے آئی ہے۔\nوزیر اعظم آفس سے جاری ہونے والے بیان میں کہا گیا ہے کہ ’حکومت پاکستان کی جانب سے معرکہ حق، آپریشن بنیان مرصوص کی اعلیٰ حکمتِ عملی اور دلیرانہ قیادت کی بنیاد پر ملک کی سلامتی کو یقینی بنانے اور دشمن کو شِکست فاش دینے پر جنرل سید عاصم منیر کو فیلڈ مارشل کے عہدے پر ترقی دینے کی منظوری دی گئی ہے۔‘\nاس بیان میں مزید کہا گیا ہے کہ وفاقی کابینہ نے قرار دیا کہ ’چیف آف آرمی سٹاف جنرل سید عاصم منیر نے مثالی جرات اور عزم کے ساتھ پاکستان فوج کی قیادت کی اور مسلح افواج کی جنگی حکمتِ عملی اور کاوشوں کو بھرپور طریقے سے ہم آہنگ کیا۔ اور آرمی چیف کی بے مثال قیادت کی بدولت پاکستان کو معرکہ حق میں تاریخی کامیابی حاصل ہوئی۔‘\nاس بیان میں یہ بھی کہا گیا ہے کہ ’اُن (عاصم منیر) کی شاندار عسکری قیادت، جرات، اور بہادری، پاکستان کی خود مختاری اور علاقائی سالمیت کو یقینی بنانے اور دشمن کے مقابلے میں دلیرانہ دفاع کے اعتراف میں، جنرل سید عاصم منیر کو فیلڈ مارشل کے عہدے پر ترقی دینے کی وزیرِ اعظم کی تجویز کابینہ نے منظور کر لی ہے۔‘\nاس ضمن میں وزیر اعظم آفس کی جانب سے مزید بتایا گیا ہے کہ ’وزیرِ اعظم شہباز شریف نے صدر مملکت آصف علی زرداری سے ملاقات کرکے انھیں اس فیصلے کے حوالے سے اعتماد میں لیا۔‘\nبیان کے مطابق ’حکومت نے ایئر چیف مارشل ظہیر احمد بابر سدھو کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ بھی کیا ہے۔‘\nوفاقی کابینہ نے یہ بھی فیصلہ کیا کہ ’افواج پاکستان کے افسران و جوان اور مختلف شعبوں سے تعلق رکھنے والے پاکستانی شہریوں کو آپریشن بنیان مرصوص کے دوران ان کی خدمات کے اعتراف میں اعلیٰ سرکاری ایورڈز سے نوازا جائے گا۔‘\nوزیر اعظم آفس سے جاری ہونے والے بیان کے بعد پاکستانی فوج کے شعبہ تعلقات عامہ کی جانب سے جاری کردہ پریس ریلیز میں جنرل عاصم منیر کی جانب سے کہا گیا ہے کہ ’یہ اعزاز پوری قوم، افواجِ پاکستان، خاص کر سول اور ملٹری شہدا اور غازیوں کے نام وقف کرتا ہوں۔‘\nآئی ایس پی آر کی جاری کردہ بیان کے مطابق انھوں نے مزید کہا کہ ’صدر پاکستان، وزیرِ اعظم اور کابینہ کے اعتماد کا شکر گزار ہوں۔ یہ اعزاز قوم کی امانت ہے جس کو نبھانے کے لیے لاکھوں عاصم بھی قربان ہیں۔ یہ انفرادی نہیں بلکہ افواجِ پاکستان اور پوری قوم کے لیے اعزاز ہے۔‘\nاب اہم سوال تو یہی ہے کہ یہ عہدہ کیا ہوتا ہے اور اس حکومتی فیصلے کے کیا اثرات مرتب ہو سکتے ہیں؟\nجنرل عاصم منیر تو پہلے ہی فوج کے سب سے اعلی عہدے پر فائز ہیں تو یہ فیلڈ مارشل کا عہدہ کیا ہے؟ بی بی سی نے اس حوالے سے فوج کے سابق اعلی افسران اور دفاعی امور کے ماہرین سے بات کی ہے۔ \nسابق لیفٹنٹ جنرل (ریٹائرڈ) طلعت مسعود کا کہنا ہے کہ ’دراصل فیلڈ مارشل کا رینک ایک فائیو سٹار جرنیل کا رینک ہوتا ہے اور یہ حکومت کی جانب سے فوج کے سربراہ کی غیر معمولی خدمات کے اعتراف میں دیا جاتا ہے۔‘\nیاد رہے کہ اس سے پہلے پاکستان کی تاریخ میں جنرل ایوب خان وہ واحد آرمی چیف تھے جنھیں یہ عہدہ اس وقت دیا گیا تھا جب وہ ملک کے صدر بھی تھے۔\nسابق لیفٹینینٹ جنرل خالد نعیم لودھی کے مطابق ’ایوب خان نے ملک میں مارشل لا نافذ کیا اور خود ہی اپنے آپ کو فیلڈ مارشل بھی بنا دیا جبکہ عاصم منیر کو حکومت نے یہ عہدہ دیا ہے۔‘\nامریکہ نیٹو اور برطانیہ میں فوج کے سربراہ بھی پاکستان کی طرح فور سٹار جرنیل ہوتے ہیں۔ ان افواج میں بھی جنگوں کے دوران فیلڈ مارشل بھی سامنے آئے۔\nپاکستان فوج کے ایک سابق افسر کے نام ظاہر نہ کرنے کی شرط پر بی بی سی کو بتایا کہ ’فیلڈ مارشل کے عہدے سے افسر کو مزید اختیارات یا مراعات تو نہیں ملتیں مگر یہ ان کی ملک کے لیے خدمات کو سراہنے کا ایک ذریعہ ہوتا ہے۔‘\nیاد رہے کہ پاکستان کے پڑوسی ملک انڈیا میں اب تک دو فیلڈ مارشل اور ایک ’مارشل‘ رہ چکے ہیں۔ انڈیا نے 1973 میں پہلی بار فیلڈ مارشل کا عہدہ چیف آف آرمی سٹاف سیم مانیکشا کو دیا جو پاکستان کے خلاف 1971 کی جنگ میں بری فوج کے سربراہ تھے۔\nانڈین فوج کے جنرل کے ایم کریاپا، جو ملک کی بری فوج کے دوسرے کمانڈر ان چیف تھے، کو ریٹائرمنٹ کے کئی سال بعد فیلڈ مارشل کا عہدہ دیا گیا تھا۔ اس کے علاوہ 1965 کی انڈیا اور پاکستان کی جنگ کے دوران انڈین فضائیہ کے چیف آف ایئر سٹاف ارجن سنگھ کو بھی بعد میں مارشل کا عہدہ دیا گیا تھا جو فائیو سٹار رینک کے برابر ہے۔\nپاکستان کے ایک اور ہمسائیہ ملک، افغانستان میں بھی دو شخصیات کو ماضی میں مارشل کا عہدہ دیا جا چکا ہے۔ ان میں سے ایک افغانستان کے سابق نائب صدر اور فوجی افسر عبدالرشید دوستم ہیں جبکہ دوسری شخصیت سابق نائب صدر اور وزیر دفاع محمد قاسم فہیم تھے۔\nسابق لیفٹیننٹ جنرل خالد نعیم لودھی کے مطابق ’فیلڈ مارشل فوج میں سے بڑا عہدہ ہوتا ہے۔‘ ان کے مطابق ہر ملک اپنی ضروریات کے مطابق اس عہدے کی حدود کا تعین کرتا ہے۔ ان کی رائے میں ’اب حکومت نے یہ بتانا ہے کہ وہ عاصم منیر سے مزید کیا کام لینا چاہتی ہے۔‘ \nلیفٹیننٹ جنرل ریٹائرڈ طلعت مسعود کا کہنا ہے کہ ’جنگ جیسی صورتحال میں بڑی افواج کی سربراہی کرنے والے جنرل کو فیلڈ مارشل کا رینک دیا جاتا ہے جو بنیادی طور پر تینوں افواج کا سربراہ ہوتا ہے۔‘\nطلعت مسعود کا کہنا ہے کہ ’جب ایوب خان فیلڈ مارشل بنے تو انھوں نے اس کے فوراً بعد ہی جنرل موسی خان کو آرمی چیف کا عہدہ دے دیا تھا۔‘ \nجنرل خالد نعیم کے مطابق ’فیلڈ مارشل تاحیات یونیفارم پہن سکتا ہے‘ مگر انھوں نے ایوب خان کو 1965 کی جنگ کے بعد کبھی یونیفارم میں نہیں دیکھا ہے۔ \nانڈیا سے جنگ بندی کے بعد وزیراعظم شہباز شریف نے فوجی جوانوں اور افسران سے خطاب کرتے ہوئے یہ کہا تھا کہ ’ہم نے نے انڈیا سے 1971 کی جنگ کا بدلہ لے لیا ہے۔‘ انھوں نے اس خطاب میں یہ بھی کہا تھا کہ وہ ذاتی طور گواہ ہیں کہ کس طرح فوج کے سربراہ عاصم منیر نے انڈیا کے خلاف ایک کامیاب جنگی حکمت عملی بنائی۔\nاس تقریر کے بعد ٹی وی مباحثوں میں بھی یہ بحث شروع ہو گئی کہ عاصم منیر کو حکومت فیلڈ مارشل کے عہدے پر ترقی دے اور ایسا ہی ہوا۔ \nآرمی کی جیگ (جج ایڈووکیٹ جنرل) برانچ کے سابق افسر کرنل ریٹائرڈ انعام الرحیم نے بی بی سی کو بتایا کہ ’عاصم منیر کو اس عہدے پر ترقی دے کر حکومت یہ پیغام دے رہی ہے کہ اس نے مختصر جنگ میں بڑی کامیابی حاصل کی ہے اور اب اس کے فوج کے سربراہ اگر آرمی سے ریٹائر بھی ہو گئے تو پھر بھی وہ ادھر ہی تاحیات یونیفارم میں اپنی خدمات انجام دیتے رہیں گے۔‘ \nان کے مطابق ’سیم مانیکشا نے اندرا گاندھی کو انتہائی درستگی سے بتا دیا تھا کہ کب جنگ چھڑ سکتی ہے اور پھر انڈیا کو کیسے اس جنگ کو اختتام تک لے کر جانا ہے۔‘ ان کی رائے میں ’واقعات میں کچھ مماثلت ہے اور یہاں بھی جنرل عاصم منیر نے وزیراعظم کو اپنی حکمت عملی سے متعلق جو بتایا بظاہر وہ کر دکھایا۔‘ \nجنرل خالد نعیم لودھی کی رائے میں ’اب ایک اور فور سٹار جنرل بھی سامنے آ سکے گا اور یوں فوج کے اندر بھی یہ احساس ختم ہو سکے گا کہ فور سٹار بننے کا سفر رک گیا ہے۔‘ \nتاہم طلعت مسعود کا کہنا تھا کہ اس فیصلے سے ’یہ تاثر مضبوط ہوگا کہ فوج ملک کا نظام چلا رہی ہے اور فوج کی نظام پر بالادستی جمہوریت کے لیے کوئی اچھی خبر نہیں ہے۔‘ \nطلعت مسعود کے مطابق ’روایات اور اعزازات سے آگے نکل کر آئین میں جو اختیارات کی تقسیم کی گئی ہے اس پر سختی سے عمل کرنے سے ہی ملکی اہداف حاصل کیے جا سکتے ہیں۔‘",
        "published_date": "Tue, 20 May 2025 14:48:58 UTC",
        "source": "BBC Urdu"
    },
    {
        "guid": "https://www.bbc.com/urdu/articles/crmkk74dy33o#0",
        "title": "سندھ میں نامعلوم حملہ آوروں کی فائرنگ سے ہلاک ہونے والے رضا اللہ نظامانی کون تھے؟",
        "link": "https://www.bbc.com/urdu/articles/crmkk74dy33o",
        "image_url": "https://ichef.bbci.co.uk/news/1024/branded_urdu/5dad/live/092ffd20-356e-11f0-8b28-6f0e47ba60fe.jpg",
        "article": "اتوار کا دن تھا اور تقریباً دوپہر دو بجے کا وقت تھا۔ پاکستان میں سندھ کے ضلع بدین کی تحصیل ماتلی میں ایک شخص حجام کی دُکان سے بال کٹوا کر نکل رہا تھا تاکہ باہر کھڑی اپنی آلٹو گاڑی میں بیٹھ کر اگلی منزل کی جانب روانہ ہو سکے۔\nابھی وہ گاڑی کا دروازہ کھول ہی رہے تھے کہ وہاں ایک ون ٹو فائیو موٹرسائیکل پر تین مسلح افراد آئے جنھوں نے چہرے پر ماسک پہنے ہوئے تھے۔ اِن افراد میں سے دو نے اپنی پستولیں نکالیں اور حجام کی دُکان سے باہر آنے والے شخص کو گولیاں مار کر وہاں سے فرار ہو گئے۔\nتھوڑی ہی دیر میں جائے وقوعہ پر ایک ہجوم اکٹھا ہو گیا اور جلد ہی اس شخص کی شناخت ’معروف سیاسی و سماجی شخصیت‘ رضا اللہ نظامانی کے طور پر ہو گئی۔ اس وقوعے کے بعد مقامی افراد کی جانب سے چند ویڈیوز بھی بنائی گئیں جن میں گولیاں لگے ایک شخص کو زمین پر بے حس و حرکت پڑے دیکھا جا سکتا ہے، تاہم بی بی سی آزادانہ ذرائع سے ان ویڈیوز کی تصدیق نہیں کر سکتا ہے۔\nماتلی کے رہائشیوں کو محض اتنا معلوم تھا کہ مارے جانے والا شخص سیاسی جماعت پاکستان مرکزی مسلم لیگ کا مقامی عہدیدار ہے۔ بی بی سی اردو کو یہ تفصیلات مقامی پولیس اہلکار نے بتائیں جو واقعے کے بعد جائے وقوعہ پر پہنچے تھے۔\nتاہم اس واقعے کے کچھ ہی دیر بعد انڈین میڈیا پر یہ خبریں چلنا شروع ہوئیں جن میں الزام عائد کیا گیا کہ پاکستان میں کالعدم لشکرِ طیبہ کے ایک بڑے کمانڈر کو قتل کر دیا گیا ہے۔\nرضا اللہ نظامانی کے بڑے بھائی قادر بخش نے بی بی سی کو بتایا کہ یکم مئی کو بھی کچھ نامعلوم نقاب پوش افراد ان کے بھائی کے پیچھے گئے تھے جس کے بعد پولیس میں شکایت بھی درج کروائی گئی تھی۔\nقادر بخش کے مطابق ’اسی وجہ سے بھائی کو پولیس نے گارڈ بھی مہیا کیے تھے جو کہ ہمیشہ ان کے ساتھ ہی رہتے تھے۔ جس وقت یہ واقعہ پیش آیا تب بھی وہ گارڈز کہیں اطراف میں ہی موجود تھے۔‘\nقادر بخش کے مطابق ان کے بھائی کا اصل نام عبدالرحمان تھا اور انھیں پیار سے رضا اللہ پکارا جاتا  تھا۔\nانھوں نے کہا کہ ان کی معلومات کے مطابق ان کے بھائی کا تعلق کسی کالعدم جماعت سے نہیں تھا۔\n’مجھے خبر ملی تھی کہ اُن پر حملہ ہوا ہے اور جب میں ہسپتال پہنچا تو اُن کی وفات ہو چکی تھی، ہم آنے جانے والے مہمانوں کا خیال رکھ رہے ہیں، مصروفیت ختم ہوتے ہی مقدمہ درج کروائیں گے۔‘\nضلع بدین کے سینیئر سپرنٹینڈنٹ آف پولیس (ایس ایس پی) قمر رضا جسکانی نے بی بی سی اردو کو تصدیق کی کہ تین نامعلوم افراد نے رضا اللہ نظامانی کو فائرنگ کر کے قتل کیا ہے۔\nجب انڈین ذرائع ابلاغ پر چلنے والی خبروں سے متعلق، جن میں الزام عائد کیا جا رہا ہے کہ رضا اللہ نظامانی مبینہ طور پر کالعدم لشکرِ طیبہ کے کمانڈر تھے، ایس ایس پی قمر رضا سے پوچھا گیا تو انھوں نے کہا کہ اِس قتل کی مختلف پہلوؤں سے تحقیقات کی جا رہی ہیں اور فی الحال یہ نہیں کہا جا سکتا کہ مقتول ماضی میں کس گروہ یا تنظیم سے منسلک تھے۔\nایس ایس پی قمر رضا جسکانی کے مطابق ابتدائی تفیش میں یہ سامنے آیا ہے کہ مقتول زراعت کے شعبے سے منسلک تھے۔\nبدین پولیس میں ڈی ایس پی آفس کے اہلکار محمد ریاض کہتے ہیں کہ اس واقعے کی ایف آئی آر تاحال درج نہیں کی گئی ہے۔ اُن کا کہنا تھا کہ انھیں اہلخانہ کی جانب سے بتایا گیا ہے کہ مقتول کے بھائی جلد ہی مقدمے کے انداراج کے لیے پولیس کے پاس آئیں گے۔\nان کا کہنا تھا کہ پولیس پورے علاقے میں سی سی ٹی وی فوٹیج کا معائنہ کر رہی ہے اور بہت جلد ملزمان تک پہنچ جائے گی۔ مقامی پولیس کے مطابق مقتول کے پوسٹ مارٹم کے بعد ان کی میت لواحقین کے حوالے کر دی گئی جس کے بعد اسی رات ان کی تدفین کر دی گئی تھی۔\nدوسری جانب پاکستان مرکزی مسلم لیگ (پی ایم ایم ایل) کا کہنا ہے کہ رضا اللہ نظامانی اُن کی جماعت سے منسلک تھے اور تحصیل ماتلی کے نائب صدر تھے۔\nیاد رہے کہ پی ایم ایم ایل نے گذشتہ برس پاکستان میں عام انتخابات میں بھی حصہ لیا تھا۔ اس تنظیم کے پلیٹ فارم سے مختلف شہروں سے جن امیدواروں نے انتخابات میں حصہ لیا تھا ان میں سے چند افراد یا تو ماضی میں حافظ سعید کی کالعدم جماعتوں جماعت الدعوہ یا لشکر طیبہ کا حصہ رہے تھے یا پھر حافظ سعید کے رشتہ دار تھے۔\nماضی میں پی ایم ایم ایل جماعت الدعوہ یا لشکرِ طیبہ سے اپنے کسی بھی تعلق کی تردید کر چکی ہے۔\nپی ایم ایم ایل کے سندھ میں ترجمان طحہٰ منیب رضا اللہ نظامانی کی کشمیر میں عسکریت پسندی میں ملوث ہونے کی تردید کرتے ہیں۔\nانھوں نے بی بی سی اردو کو بتایا کہ رضا اللہ تحصیل ماتلی میں ان کی جماعت کے نائب صدر تھے اور ان کا آبائی گاؤں ماتلی شہر سے پانچ یا چھ کلومیٹر کی مسافت پر واقع ہے۔\nانھوں نے کہا کہ ’رضا اللہ نظامانی کا تعلق عسکریت پسندی یا دہشتگردی سے جوڑنا انڈین میڈیا کا پروپیگنڈا ہے۔‘\nایک پولیس اہلکار نے بی بی سی کو نام ظاہر نہ کرنے کی شرط پر بتایا کہ رضا اللہ نظامانی کی جان کو خطرات لاحق تھے اور انھیں کچھ عرصے قبل سکیورٹی بھِی فراہم کی گئی تھی۔\nطحہٰ منیب نے متقول کو سکیورٹی فراہم کی جانے کی تصدیق کرتے ہوئے کہا کہ ’پورا پاکستان انڈیا کی ہِٹ لسٹ پر ہے اور ہماری جماعت سے ویسے ہی انڈیا کو زیادہ مسئلہ ہے۔‘\nتاہم کشمیر میں ماضی میں متحرک رہنے والے عسکریت پسندوں کے گروہوں پر نظر رکھنے والے تجزیہ کاروں کا دعویٰ ہے کہ رضا اللہ نظامانی ماضی میں حافظ سعید کی جماعتوں سے منسلک رہے ہیں۔\nماجد نظامی کا شمار ایسے ہی محققین میں ہوتا ہے جو برسوں سے کشمیر میں متحرک عسکریت پسند تنظیموں پر تحقیق کرتے رہے ہیں۔\nانھوں نے بی بی سی اُردو کو بتایا کہ ’رضا اللہ نظامانی ایک اہم شخصیت تھے لیکن وہ پچھلے کئی برسوں سے غیر متحرک تھے۔‘\nعسکریت پسند گروہوں پر نظر رکھنے والے دیگر تجزیہ کار کہتے ہیں کہ انڈین میڈیا رضا اللہ نظامانی کو ایک بڑا عسکریت پسند کمانڈر بنا کر پیش کر رہا ہے جو کہ درست نہیں ہے۔\nکتاب ’ڈیورنڈ لائن کا قیدی‘ کے مصنف فیض اللہ خان کہتے ہیں کہ ’رضا اللہ نظامانی کا لشکرِ طیبہ یا جماعت الدعوہ سے تعلق ضرور تھا لیکن وہ زیادہ تر درس و تدریس سے متعلق سرگرمیوں میں مصروف رہتے تھے۔ یہ کہنا کہ وہ کوئی بہت بڑے کمانڈر تھے شاید بات درست نہ ہو۔‘\nپی ایم ایم ایل کے ترجمان طحہٰ منیب بھی کہتے ہیں کہ رضا اللہ نظامانی ماتلی میں ہی پیدا ہوئے تھے اور انھوں نے تمام زندگی یہیں گزاری ہے۔\n’یہاں ہمارا اسلامک لیڈرز سکول ہے اور رضا اللہ نظامانی اس کے بانیان میں سے ایک تھے۔ وہ اس سکول کے ایڈمنسٹریٹر بھی رہے ہیں اور پرنسپل بھی اور ان کے شاگردوں کی تعداد ہزاروں میں ہو گی۔‘\nمحقق ماجد نظامی کہتے ہیں کہ رضا اللہ نظامانی کے بارے میں کہنا درست ہو گا کہ ’وہ ان افراد میں شامل تھے جو اپنے ماضی سے غیر متعلق ہو چکے تھے۔‘\nاگرچہ رضا اللہ نظامانی کے قتل سے متعلق تفصیلات آنا باقی ہیں مگر حالیہ برسوں میں یہ پہلا موقع نہیں ہے کہ ماضی میں جماعت الدعوہ یا لشکرِ طیبہ سے مبینہ طور پر منسلک ہونے والی شخصیات کو ہدف بنا کر قتل کیا گیا ہو۔\nایسے واقعات حالیہ برسوں میں صوبہ سندھ کے دارالحکومت کراچی اور پنجاب کے مختلف شہروں میں بھِی پیش آتے رہے ہیں۔\nفروری 2023 میں ٹارگٹ کلنگ کے ایک ایسے ہی واقعے میں 55 سالہ خالد رضا بھی ہلاک ہوئے تھے۔ ان کا تعلق 90 کی دہائی میں البدر مجاہدین نامی تنظیم سے رہا تھا مگر نائن الیون کے حملوں کے بعد بیشتر کشمیری عسکریت پسند تنظیموں پر پابندیوں کے بعد انھوں نے عسکریت پسندی سے کنارہ کشی اختیار کر لی تھی۔\nان پر حملے کی ذمہ داری قوم پرست علیحدگی پسند سندھو دیش ریولوشنری آرمی نے قبول کی تھی۔\nمارچ 2022 میں کراچی کے علاقہ اختر کالونی میں ’جہادی تنظیم‘ جیش محمد کے رکن مستری زاہد ابراہیم کا قتل ہوا تھا۔ دو مسلح موٹر سائیکل سواروں نے ان کو فرنیچر سٹور میں نشانہ بنا کر قتل کیا۔\nمستری زاہد ابراہیم دسمبر 1999 میں نیپال سے ایک انڈین مسافر ہوائی جہاز کی ہائی جیکنگ میں ملوث تھے جو قندھار لے جایا گیا تھا۔ ہائی جیکرز نے انڈین جیل میں برسوں سے قید جیش محمد کے بانی سربراہ مولانا مسعود اظہر کو دو دیگر اہم کمانڈروں مشتاق زرگر اور عمر سعید شیخ سمیت رہا کروا لیا تھا۔\nپاکستان نے متعدد مرتبہ دعویٰ کیا ہے کہ ملک میں ہونے والے ایسے حملوں میں انڈیا ملوث ہے۔\nجون 2021 میں لاہور کے علاقہ جوہر ٹاؤن میں ایک کار بم دھماکہ ہوا تھا۔ اس دھماکے میں لشکر طیبہ یا جماعت الدعوة کے سربراہ حافظ سعید کے گھر کو مبینہ طور پر نشانہ بنانے کی کوشش کی گئی جس میں حافظ سعید اور ان کے اہلخانہ محفوظ رہے مگر چار افراد ہلاک ہو گئے تھے۔\nدسمبر 2021 میں پاکستانی کی وزیر مملکت برائے خارجہ امور حنا ربانی کھر نے ایک پریس کانفرنس میں دعویٰ کیا کہ تحقیقاتی اداروں کے رپورٹ کے مطابق اس حملے میں انڈیا ملوث تھا۔\nحنا ربانی کھر نے اس واقعہ کے ردعمل میں اقوام متحدہ سے انڈیا کے خلاف سخت کارروائی کی اپیل کی تھی۔\nگذشتہ برس جنوری میں پاکستان کے اس وقت کے سیکریٹری خارجہ سجاد قاضی نے بھی اسلام آباد میں ایک پریس کانفرنس کے دوران دعویٰ کیا تھا کہ گذشتہ برس پاکستان میں دو پاکستانیوں کی ٹارگٹ کلنگ میں دو انڈین ایجنٹس ملوث تھے۔\nانھوں نے کہا تھا کہ ’ہمارے پاس ڈاکیومینٹری، فنانشل اور فارنزک ثبوت موجود ہیں جو ثابت کرتے ہیں کہ دو انڈین ایجنٹس ان حملوں کے ماسٹر مائنڈ تھے۔‘",
        "published_date": "Tue, 20 May 2025 12:10:02 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c93l4w1p24eo#0",
        "title": "انڈیا کو طالبان مبارک",
        "link": "https://www.bbc.com/urdu/articles/c93l4w1p24eo",
        "image_url": "https://ichef.bbci.co.uk/news/1024/branded_urdu/d313/live/027aad70-3552-11f0-96c3-cf669419a2b0.jpg",
        "article": "سنہ 2008 میں ممبئی حملوں کے بعد انڈیا اور پاکستان کی فوجیں آمنے سامنے تھیں۔ جب انڈیا نے پاکستان پر حملے کا ماحول بنایا تو افغان طالبان کی قیادت نے اعلان کیا کہ وہ پاکستان کے ساتھ اپنے سارے اختلافات بھول کر پاکستانی فوج کے ساتھ شانہ بشانہ لڑیں گے۔\nجنگ ٹل گئی، اِس کے چند سال بعد جب ممبئی حملوں کے ملزم اجمل قصاب کو پھانسی دی گئی تو طالبان نے ایک بار پھر انڈیا سے بدلہ لینے کی دھمکی دی۔ پھر طالبان اپنی آزادی کی جنگ میں مصروف ہو گئے۔ جبکہ اُن کے پاکستانی طالبان بھائی پاکستان کو جمہوریت اور امریکہ کی غلامی سے نجات دلانے کے لیے ہماری چھاؤنیوں، مسجدوں پر حملے کرتے رہے۔\nاس جنگ میں ہمارے دل بٹے ہوئے تھے۔ ایک طرف ہمارا ایمان تھا جس کے مطابق طالبان حق پر تھے، غاروں سے اُتر کر آنے والے پاکباز مجاہد جو ہمیں اصلی اسلام سکھانے آئے تھے اور دوسری طرف ہماری ریاست اور اس کی فوج جو ہماری اور ہمارے بچوں کی حفاظت کی واحد ضمانت تھی۔ ہمارے فوجی طالبان کے ٹھکانوں پر اللہ اکبر کا نعرہ لگا کر حملہ کرتے تھے تو جوابی حملوں میں طالبان بھی اللہ اکبر کا نعرہ لگاتے تھے۔\nہمارا کنفیوژ ہونا فطری بات تھی۔ پھر ہم نے اپنے دلوں کی تسلی کے لیے اچھے اور بُرے طالبان میں تفریق شروع کی۔ مذاکرات کیے، امن معاہدے ہوئے۔ ہم نے سوات وادی اُن کے حوالے کر دی کہ چلو یہاں پر چھوٹی سے خلافت قائم کر لو۔ موجودہ وزیراعظم شہبار شریف نے طالبان سے اپیل کی کہ بس پنجاب پر حملے نہ کرو۔ طالبان نے سکول جاتی بچیوں کے منھ پر فائر کھولے، جب ملالہ بچ گئی تو بھی ہم نے کہا کہ یہ طالبان کر ہی نہیں سکتے کیونکہ اگر وہ کرتے تو پھر زندہ کیسے بچتی۔\nپر جب اے پی ایس پشاور میں ہمارے بچوں کا قتل عام ہوا، ہم نے 150 سے زائد ننھے تابوت اٹھائے تو طالبان کا خوف ہماری ہڈیوں میں سرایت کر گیا، ہم نے بدلے کی ٹھانی، نیشنل ایکشن پلان بنایا، برسوں سے بند پھانسی گھاٹ کھولے، لیکن دل کے کسی گوشے میں، ریاست کی سکیورٹی پالیسی کی کسی شق میں اتنی گنجائش باقی تھی کہ طالبان رہنما احسان اللہ احسان کو اپنی حراست سے آزاد کروا کر بیرون ملک پہنچا دیا۔\nپھر آخر دو دہائیوں کے بعد جب طالبان نے امریکہ کو افغانستان سے مار بھگایا اور کابل پر قابض ہوئے تو ایک دفعہ پھر ہمارے دلوں سے فتح مبین پر مبارکباد کی آوازیں نکلیں۔ ہمارے موجودہ وزیر دفاع خواجہ آصف نے فرمایا تھا ’طاقتیں تمھاری ہیں اور خدا ہمارا ہے، اللہ اکبر۔‘\nعمران خان نے غلامی کی زنجیریں ٹوٹنے کا مژدہ سنایا، آئی ایس آئی کے سربراہ جنرل فیض حمید ایک فاتح کی طرح کابل پہنچے اور دنیا کے میڈیا کے سامنے کھڑے ہو کر کہا کہ اب سب ٹھیک ہو جائے گا۔ \nآج عمران خان جیل میں ہیں اور فیض حمید کورٹ مارشل کا سامنا کر رہے ہیں جبکہ ہمارے وزیر دفاع آئے دن افغانستان کو سبق سکھانے کی دھمکی دیتے ہیں۔\nاور اب حالیہ کشیدگی کے پس منظر میں انڈیا اور طالبان بانہوں میں بانہیں ڈال کر الفت کی ایک نئی منزل کی طرف گامزن ہیں۔ طالبان نے گُر سیکھ لیے ہیں اور اب وہ غاروں میں نہیں محلوں اور سرکاری دفتروں میں بیٹھتے ہیں۔ ابھی بچیوں کو سکول نہیں جانے دیتے لیکن غیرملکی خاتون اہلکاروں سے ملتے ہیں، مسکراتے بھی ہیں، فوٹو بھی کھنچوا لیتے ہیں۔ انڈیا سے دوستی ہو گئی تو جے شری رام کے نعروں پر بھی ہاتھ ہلا دیں گے۔\nانڈیا کے ہمدرد دوست کبھی پوچھا کرتے تھے کہ پاکستان میں طالبانئیزیشن کو کیسے روکو گے۔ پاکستان کی کوشش ابھی جاری ہے۔ طالبان نے اپنی آزادی اپنے زورِ بازو پر حاصل کی ہے لیکن انڈیا میں اُن کے نئے دوستوں کو خیال رکھنا چاہیے کہ کل وہ آپ کو ہی آزاد کروانے نہ چل پڑیں۔",
        "published_date": "Tue, 20 May 2025 10:29:32 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c0qgnyekq2do#0",
        "title": "’سونا دینے کے وعدے پر ریپ‘: غیر قانونی سونے کی کانیں جہاں کچھ بچوں کو صرف سیکس کی غرض سے رکھا جاتا ہے",
        "link": "https://www.bbc.com/urdu/articles/c0qgnyekq2do",
        "image_url": "https://ichef.bbci.co.uk/news/1024/branded_urdu/8824/live/d91cd500-34d1-11f0-8947-7d6241f9fce9.jpg",
        "article": "انتباہ: اس تحریر میں کچھ تفصیلات قارئین کے لیے تکلیف دہ ہو سکتی ہیں\nجوناتھن جنھوں نے جنوبی افریقہ کی ایک غیر قانونی سونے کی کان میں زیرِ زمین چھ ماہ تک کام کیا اور زندگی گزاری کے لیے سب سے زیادہ چونکا دینے والی بات یہ تھی کہ انھوں نے وہاں بچوں کے جنسی استحصال کا مشاہدہ کیا تھا۔\nاس بارے میں آواز اٹھانے والے کارکنوں کا کہنا ہے کہ وہاں (غیر قانونی سونے کی کان میں) کچھ بچوں کو کم اجرت پر رکھا گیا تھا مگر دیگر کو صرف سیکس کے لیے لایا گیا تھا۔\nجوناتھن جو اپنی عمر کی 20 کی دہائی کے اواخر میں ہیں، جنوبی افریقہ آسان پیسہ کمانے کے وعدے پر ہجرت کر کے آئے تھے۔ انھیں ان ایسی درجنوں غیر استعمال شدہ کانوں جنھیں ملٹی نیشنل کمپنیوں نے تجارتی طور پر قابل عمل نہ رہنے کے بعد بند کر دیا تھا، میں کام کرنے کے لیے لایا گیا تھا۔\nہم ان کی اصل شناخت ظاہر نہیں کر رہے کیونکہ انھیں میڈیا سے بات کرنے پر غیر قانونی کان کنی کرنے والے خطرناک جرائم پیشہ گروہوں سے کسی ممکنہ انتقامی کارروائی کا خطرہ ہے۔\nان غیر قانونی کانوں میں کمسن افراد کے ساتھ کیسا سلوک برتا جا رہا ہے، اس کی تفصیلات گذشتہ سال کے آخر میں سٹیلفونٹین قصبے کے قریب درجنوں غیر قانونی کان کنوں کی ہلاکت کے بعد سامنے آئیں تھیں۔ اس کے بعد پولیس نے اس کان کی ناکہ بندی کر دی تھی۔\nپرسکون اور مستحکم آواز میں جوناتھن ان کانوں میں کام کرنے کے حالات کے متعلق بات کرتے ہوئے وہاں گرمی کی شدت، کام کے طویل اوقات اور محدود خوراک اور نیند کے کم وقت کے بارے میں بتاتے ہیں۔ ان مشکل حالات کا اثر ان کی جسمانی حالت پر واضح ہے۔\nلیکن اس سب میں انھیں اچھی طرح یاد ہے کہ جس شافٹ (کان) میں وہ کام کرتے تھے وہاں کم عمر کان کنوں کے ساتھ کیا ہوتا تھا۔\nوہ کہتے ہیں کہ ’میں ان بچوں، اصل میں 15 یا 17 سال کے کم عمر لڑکوں کو دیکھتا تھا۔ کچھ لوگ بعض اوقات ان کا فائدہ اٹھاتے تھے، یہ کچھ خوفناک تھا اور میں ایسے میں اچھا محسوس نہیں کرتا تھا۔‘\nوہ کہتے ہیں کہ بالغ کان کن، کان کنی کے دوران ملنے والا کچھ سونا دینے کے وعدے پر ان کا ریپ کرتے تھے۔\n’اگر وہ بچہ پیسوں کے لیے ضرورت مند ہوتا تو وہ یہ خطرہ مول لے لیتا تھا۔‘\nجوناتھن بتاتے ہیں کہ کیسے بچے ان کان کنی کی ٹیموں سے تحفظ کے لیے رابطہ کرتے تھے مگر ’اس ٹیم کی بھی کچھ شرائط ہوتی تھیں۔‘\nاگر کوئی کمسن اپنی ٹیم کی جانب سے دیا گیا کوئی کام کرنے میں ناکام رہتا تھا تو سیکس کو بطور سزا بھی استعمال کیا جاتا۔\nجوناتھن کہتے ہیں کہ جس کان میں وہ کام کرتے تھے وہاں کام کرنے والے تمام بچے ہی غیر ملکی تھے اور انھیں احساس ہی نہیں تھا کہ وہ اپنے ساتھ کیا کر رہے ہیں۔\nکان کنی کے محقق اور کارکن مخوتلا سیفولی بھی ان کی اس بات کی تائید کرتے ہیں۔ وہ کہتے ہیں کہ جرائم پیشہ افراد جنوبی افریقہ بھر میں غیر قانونی کانوں میں کام کرنے کے لیے خاص طور پر بچوں کو ہدف بناتے ہیں۔\nان میں سے بہت سوں کو ہمسایہ ممالک سے اغوا کر کے یہاں لایا جاتا تھا اور ان سے قانونی کان کنی کی صنعت میں روزگار دلانے کے وعدے کیے جاتے۔\nسیفولی کہتے ہیں کہ ’جب وہ جنوبی افریقہ آ جاتے تو ان کے پاسپورٹ ضبط کر لیے جاتے۔۔۔ اس کا سب کو علم ہے کہ ان کمسن بچوں کا یہاں استحصال کیا جارہا ہے۔‘\nبی بی سی نے دیگر کان کنوں سے بھی بات کی، جو کم از کم دیگر دو غیر قانونی کانوں میں کام کرتے تھے اور انھوں نے بھی بتایا کہ وہ جس کان میں کام کرتے تھے وہاں انھوں نے بچوں کے ساتھ جنسی تشدد ہوتے دیکھا۔\nشیپو (فرضی نام) کا کہنا ہے کہ انھوں نے دیکھا کہ بڑے مرد زیر زمین زبردستی ان بچوں کو سیکس کرنے پر مجبور کرتے تھے۔\nوہ کہتے ہیں ’بعض اوقات انھوں (بچوں) نے یہ پیسے کے لیے کیا جبکہ کچھ کو صرف اس مقصد کے لیے ہی بھرتی کیا جاتا، کیونکہ انھیں مالی مراعات شاید زیر زمین سیکس کے بدلے ہی دی جاتی تھیں۔‘\nوہ کہتے ہیں کہ اس سب نے ان بچوں کو بری طرح متاثر کیا۔ ’ان (بچوں) کے رویے میں تبدیلیاں آئیں اور ان میں اعتبار کے مسائل پیدا ہوئے، وہ آپ کے قریب نہیں ہونا چاہتے تھے کیونکہ انھیں لگتا تھا کہ وہ کسی پر اعتبار نہیں کر سکتے۔‘\nجنوبی افریقہ کی غیر قانونی کان کنی کی صنعت سے گذشتہ سال شمال مغربی صوبے کے شہر سٹیلفونٹین کے قریب سونے کی کان میں پولیس اور کان کنوں کے درمیان کشیدگی کی خبریں عالمی سطح پر آئی تھیں۔\nحکام غیر قانونی کان کنی کو روکنے کی کوشش کر رہے ہیں۔ جنوبی افریقہ کی حکومت کا کہنا ہے کہ غیرقانونی کان کنی کے نتیجے میں گذشتہ سال ملکی معیشت کو 3.2 ارب ڈالر کا نقصان اٹھانا پڑا۔\nجنوبی افریقہ کی حکومت نے دسمبر 2023 میں ’والا امگودی‘ (سوراخ کو بند کرنا) کے نام سے ایک آپریشن شروع کیا اور اس کے تحت غیر قانونی کان کنی کرنے والے گروہوں کے خلاف سخت کارروائی کرنے کا وعدہ تھا۔\nاس آپریشن کے تحت پولیس نے سٹیلفونٹین کی کان میں خوراک اور پانی کی ترسیل کو محدود کر دیا تھا اور اس بارے میں ایک وزیر کا کہنا تھا کہ اس سے غیر قانونی کان کن ’باہر نکلیں گے۔‘\nحکام کا کہنا تھا کہ یہ افراد گرفتار ہونے کے خوف سے باہر نکلنے سے انکاری ہیں۔\nمگر پھر جلد ہی اس کان کے اندر سے فوٹیج سامنے آنا شروع ہو گئی جس میں دکھایا گیا تھا کہ درجنوں کمزور مرد بچانے کی بھیک مانگ رہے ہیں اور اس کے علاوہ بہت سی لاشیوں کے بیگ بھی دیکھے جا سکتے تھے۔ بالآخر ایک عدالت نے حکام کو حکم دیا کہ وہ ان کان کنوں کو بچائیں۔\nان بچائے جانے والوں میں بہت سے ایسے کان کن بھی تھے جن کا کہنا تھا کہ وہ کم عمر ہیں لیکن ان میں سے متعدد تارکین وطن تھے اور ان کے پاس کوئی شناختی دستاویزات نہیں تھیں۔ اس لیے اس بات کی تصدیق نہیں ہو سکی کہ ان کی عمریں کیا تھیں۔ حکام نے ان کی عمر کا تعین کرنے کے لیے میڈیکل ٹیسٹ کیے تھے۔\nان میڈیکل ٹیسٹوں کی بنیاد پر جنوبی افریقہ کے محکمہ سماجی بہبود نے تصدیق کی تھی کہ سٹیلفونٹین کی کان سے بچائے جانے والے کم از کم 31 کان کن کم عمر تھے۔ یہ تمام موزمبیک شہری تھے اور گذشتہ برس نومبر میں ان میں سے 27 کو واپس بھیج دیا گیا تھا۔\nبچوں کے حقوق کے لیے کام کرنے والی بین الاقوامی تنظیم ’سیو دی چلڈرن‘ کے جنوبی افریقہ کے دفتر نے چند کم عمر بچوں اور ریسکیو ورکرز کے انٹرویوز کا ترجمہ کرنے میں مدد کی۔\nجنوبی افریقہ میں اس تنظیم کی سربراہ گوگو سابا نے بی بی سی کو بتایا کہ ’وہ شدید ٹراما کا شکار ہوئے تھے کیونکہ ان میں سے چند نے دوسروں کو جنسی استحصال کا شکار بنتے دیکھا تھا۔‘\nوہ کہتی ہیں کہ ’بس اس احساس نے کہ شاید وہ وہاں سے کبھی باہر نہ آ پائیں گے، ان بچوں کو ذہنی طور پر تباہ کر دیا تھا۔‘\nوہ کہتی ہیں کہ کانوں میں موجود بڑی عمر کے کان کنوں نے ان بچوں کو لبھایا اور ان سے ایسا برتاؤ کیا جیسے وہ انھیں پسند کرتے ہیں۔\nوہ کہتی ہیں کہ اس کے بعد بچوں کو بڑی عمر کے کان کنوں نے اپنے ساتھ جنسی عمل کرنے پر مجبور کیا اور پھر آئے دن ان کا ریپ کیا۔ ’بڑی عمر کے کان کنوں کے پاس ایسے تین سے چار بچے ہوتے تھے اور وہ سب کے ساتھ ایسا ہی کرتے تھے۔‘\nگوگو سابا کہتی ہیں کہ کان کنی کرنے والے گینگز ان بچوں کو اس لیے رکھتے ہیں کیونکہ انھیں بہلانا بھی آسان ہے اور وہ کم اجرت پر مل جاتے ہیں۔\n’بچے اس وقت نہیں سمجھتے جب آپ انھیں کہتے ہیں کہ میں آپ کو 20 رینڈز (ایک ڈالر) یومیہ اجرت دوں گا جبکہ بڑی عمر کے کان کن کبھی  اس اجرت پر کام کرنے سے انکار کر دیتے ہیں لیکن بچوں کے پاس کوئی چارہ نہیں ہوتا، اس لیے کسی بچے کو کام پر لگانا آسان ہوتا ہے اور اسے وہاں لانا آسان ہوتا ہے۔‘\nوہ کہتی ہیں کہ ان کا مالی استحصال کرنے کے ساتھ ساتھ یہ گینگ انھیں محض سیکس کرنے کے لیے بھی رکھتے ہیں۔\nبہت سے غیر قانونی کان کن کئی ماہ زیر زمین کانوں میں وقت گزارتے ہیں اور اس دوران وہ  شاذ و نادر ہی کانوں سے باہر زمین پر آتے ہیں۔ ان کی ضرورت کی ہر چیز فراہم کرنے کے لیے دکانیں بھی ان کانوں میں زیر زمین ہی بنتی ہیں۔\n’زیادہ تر بچوں کو جنسی غلاموں کے طور پر استعمال کرنے کے لیے سمگل کیا جاتا ہے اور یہاں ایک دلال بھی ہوتا ہے جو اس کام کے پیسے لیتا ہے، اس کا مطلب ہے کہ ہر روز اس بچے کو سیکس ورکر کے طور پر استعمال کیا جاتا ہے۔‘\nبی بی سی نے پولیس اور محکمہ سماجی بہبود سے پوچھا کہ کیا جنسی استحصال کے الزامات پر کسی پر فرد جرم عائد کی جائے گی لیکن انھوں نے ہماری درخواستوں کا جواب نہیں دیا۔\nسٹیلفونٹین کے کان کنوں کے مقدمات پر کام کرنے والے ایک ذرائع نے بتایا کہ بہت سے بچے اس بارے میں گواہی نہیں دینا چاہتے تھے۔\nایک طرف ملک میں غیر قانونی کان کنی کی صنعت فروغ پا رہی ہے اور دوسری جانب ایک اندازے کے مطابق 6,000 ممکنہ کانیں کان کنی کے لیے خالی پڑی ہیں۔ غیر قانونی کان کنی ایک ایسا کاروبار ہے جس کے جلد ختم ہونے کا امکان نہیں اور اس سے ہزاروں بچوں کو خطرہ لاحق ہے۔",
        "published_date": "Tue, 20 May 2025 07:30:18 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cgkdgz2mxz4o#0",
        "title": "انڈین رفال طیارے گرائے جانے کے پاکستانی دعوے پر کیا انڈونیشیا کو پریشان ہونے کی ضرورت ہے؟",
        "link": "https://www.bbc.com/urdu/articles/cgkdgz2mxz4o",
        "image_url": "https://ichef.bbci.co.uk/news/1024/branded_urdu/eda6/live/4eb6ac00-3522-11f0-88be-f397ab557f88.jpg",
        "article": "پاکستان اور انڈیا کے درمیان حالیہ تنازع کے دوران پاکستانی فضائیہ نے انڈیا کے تین رفال طیارے مار گرانے کا دعویٰ کیا۔ انڈین حکومت نے تاحال اس دعوے کی نہ تو تصدیق کی ہے اور نہ ہی تردید۔\nدوسری جانب ایک امریکی اہلکار کا کہنا ہے کہ انڈیا پر حملے کے دوران پاکستان نے چینی ساختہ جے 10 لڑاکا طیارے استعمال کیے۔ ان کے مطابق کم از کم پاکستان نے دو انڈین طیارے مار گرائے۔\nاس صورتحال کا ایک پہلو انڈونیشیا سے بھی جُڑا ہے کیونکہ انڈیا کی طرح انڈونیشیا نے بھی فرانس کے تیار کردہ رفال طیارے خریدنے کا فیصلہ کیا ہے۔ انڈونیشیا کو مجموعی طور پر 42 رفال طیارے ملنے ہیں۔\nتو کیا فرانسیسی ساختہ رفال طیارے خریدنے کا انڈونیشیا کا فیصلہ ایک بڑی غلطی ہے؟\nبی بی سی انڈونیشیا نے اس حوالے سے ملک کی وزارتِ دفاع سے رابطہ کیا تاہم اس رپورٹ کے شائع ہونے تک ان کی جانب سے کوئی جواب موصول نہیں ہوا۔\nانڈونیشیا کی وزارتِ دفاع کی جانب سے 9 جنوری 2024 کو جاری کردہ پریس ریلیز کی سرخی تھی: ’انڈونیشین ایئر فورس پہلے سے بھی زیادہ پرجوش اور طاقتور ہو گی۔‘\nیہ بیان فرانس سے 18 مزید رفال لڑاکا طیاروں کی خریداری کے تیسرے مرحلے کے معاہدے کے بعد سامنے آیا جس سے طیاروں کی مجموعی تعداد 42 ہو گئی ہے۔\nاس سے قبل پہلے مرحلے میں ستمبر 2022 میں چھ اور دوسرے مرحلے میں اگست 2023 میں 18 طیارے خریدے گئے تھے۔\nانڈونیشین فضائیہ کے مطابق رفال طیاروں کی ترسیل کا عمل 2026 کے اوائل میں شروع ہو گا۔ \nپریس ریلیز میں یہ بھی کہا گیا کہ اُس وقت کے وزیرِ دفاع پرابووو سبیانتو کا دفاعی صلاحیتوں کو مضبوط بنانے کا عزم ایک بار پھر ’ثابت ہو گیا‘۔ بیان کے مطابق یہ اقدام ’ٹی این آئی (انڈونیشین نیشنل آرمی) کو بہترین دفاعی سازوسامان فراہم کرنے‘ اور ’انڈونیشیا کے دفاع کو مضبوط کرنے‘ کے وعدے کی تکمیل ہے۔\nرفال طیارے خریدنے کے معاہدے کا آغاز فروری 2022 میں اُس وقت ہوا جب پرابووو سبیانتو نے جکارتہ میں فرانسیسی وزیرِ دفاع فلورنس پارلی سے ملاقات کی۔ اس ملاقات کے بعد فرانس کی کمپنی ڈاسو ایوی ایشن کے ساتھ پہلا معاہدہ طے پایا۔\nیہ ایک مہنگا معاہدہ تھا جس کی مالیت 8.1 ارب امریکی ڈالر تک جا پہنچی جو اُس وقت کے مطابق تقریباً 116 کھرب انڈونیشین روپے بنتی ہے۔\nوزارتِ دفاع کا کہنا تھا کہ رفال طیارے کا انتخاب اس کی تکنیکی صلاحیتوں کی وسیع رینج کی بنیاد پر کیا گیا؛ جن میں فضائی دفاع، فضائی مدد، گہرائی میں جا کر حملے کرنے کی صلاحیت، بحری جہازوں کے خلاف کارروائیاں اور نگرانی (ریکانیسنس) شامل ہیں۔\nوزارت نے مزید کہا کہ رفال کی ایک اور اہم خوبی یہ ہے کہ یہ مختلف اقسام کے ہتھیاروں کے ساتھ ہم آہنگی پیدا کر سکتا ہے جن میں طویل فاصلے تک مار کرنے والے میزائل سے لے کر وہ توپیں شامل ہیں جو ایک منٹ میں 2500 گولے برسا سکتی ہیں۔\nرفال  طیاروں کا یہ بڑا آرڈر انڈونیشیا اور فرانس کے لیے بظاہر ایک مناسب وقت پر آیا تھا۔\nانڈونیشیا کے لیے رفال  کی خریداری ٹی این آئی (انڈونیشین نیشنل آرمی) کے نئے الوت سستا (مرکزی ہتھیاروں کے نظام) میں ایک اہم اضافہ ہے۔\nجب سے صدر جوکو ویدودو نے پرابووو سبیانتو کو 2019 میں وزیرِ دفاع مقرر کیا وہ دفاعی سازوسامان کی خریداری میں خاصے متحرک دکھائی دیے ہیں۔ رفال  سے پہلے پرابووو نے دو سال قبل امریکہ سے چوبیس F-15EX لڑاکا طیاروں کی خریداری کے لیے ایک ایم او یو پر دستخط کیے تھے۔\nF-15EX طیارے کی چند اہم خصوصیات میں زیادہ ہتھیار لے جانے کی صلاحیت، جدید ریڈار سسٹم، رفتار اور طویل آپریشنل دورانیہ شامل ہیں۔\nوزارتِ دفاع کے مطابق F-15EX کی خریداری کا عمل تاحال جاری ہے اور اس کے لیے وزارتِ خزانہ اور مرکزی حکومت کی منظوری درکار ہے۔\nجون 2023 میں پرابووو سبیانتو نے عوام کو بتایا کہ انڈونیشیا قطر ایئر فورس سے استعمال شدہ میراج 2000-5 لڑاکا طیاروں کے 12 یونٹس خرید رہا ہے۔ یہ طیارے رفال ملنے تک عارضی طور پر استعمال کیے جانے تھے۔\nاگرچہ یہ طیارے پرانے تھے لیکن پرابووو نے اس تاثر کو مسترد کیا کہ اس سے فراہم کی جانے والی صلاحیتوں کے معیار پر کوئی اثر پڑے گا۔\nانھوں نے کہا کہ ’ان میں پہلے ہی جدید ٹیکنالوجی موجود ہے اور ہم شاید ان طیاروں کو مزید 15 یا 20 سال تک استعمال کر سکتے ہیں۔‘\nتاہم یہ خریداری بالآخر مالی وسائل کی کمی کے باعث منسوخ کر دی گئی۔\nپرابووو نے بتایا کہ انڈونیشین ایئر فورس کے زیادہ تر لڑاکا طیارے 30 سال سے بھی پرانے ہو چکے ہیں اس لیے وہ چاہتے ہیں کہ ان سب کو نئے طیاروں سے تبدیل کیا جائے۔\nوزارتِ دفاع نے متعدد ممالک سے بات چیت کی اور اس عمل میں فرانس انڈونیشیا کا ایک سٹریٹیجک شراکت دار بن کر سامنے آیا۔ \nپرابووو نے فرانسیسی حکام سے کئی ملاقاتیں کیں۔\nسال 2020 میں پرابووو سبیانتو نے دو بار فرانس کا دورہ کیا۔ پہلا جنوری میں اور دوسرا اگست میں جب اُن کی ملاقات فرانسیسی وزیرِ دفاع فلورنس پارلی سے ہوئی۔\nتقریباً ایک سال بعد جون 2021 میں پرابووو دوبارہ فرانس گئے اور وہاں ایک دفاعی تعاون کے معاہدے پر دستخط کیے۔ نومبر 2021 میں پرابووو نے فرانسیسی وزیرِ خارجہ ژاں ایو لودریاں کی میزبانی جکارتہ میں کی۔\n2020 سے 2024 کے درمیان بی بی سی انڈونیشیا کی میڈیا رپورٹنگ کے مطابق، پرابووو نے فرانسیسی اعلیٰ حکام سے کل 13 ملاقاتیں کیں جن میں صدر ایمانویل میکرون بھی شامل ہیں۔ ان ملاقاتوں میں مختلف امور پر بات ہوئی لیکن ہر بار دفاع کا شعبہ گفتگو کا حصہ رہا۔\nانڈونیشیا اور فرانس کے درمیان بڑھتی قربت کو دفاع کے شعبے میں ایک حکمتِ عملی کے تحت لیا گیا قدم سمجھا جا سکتا ہے، خاص طور پر اس لیے کہ فرانس دنیا کی بڑے دفاعی طاقتوں میں شمار ہوتا ہے۔\nسٹاک ہوم انٹرنیشنل پیس ریسرچ انسٹیٹیوٹ (سپری) کی ایک رپورٹ کے مطابق 2019 سے 2023 کے درمیان فرانس روس کو پیچھے چھوڑتے ہوئے دنیا میں اسلحہ برآمد کرنے والا دنیا کا دوسرا سب سے بڑا ملک بن گیا ہے۔ پہلے نمبر پر امریکہ ہے۔\nاس مدت میں فرانس کی اسلحہ برآمدات عالمی تجارت کا 11 فیصد بن گئیں جو کہ 2014-2018 کے مقابلے میں تقریباً 47 فیصد اضافہ ہے۔\nفرانس نے 2019 سے 2023 کے دوران اپنے ہتھیار 64 ممالک کو فروخت کیے۔ ان برآمدات میں سب سے زیادہ حصہ ایشیا اور اوشیانا ممالک (42 فیصد) اور اس کے بعد مشرق وسطیٰ (34 فیصد) کا رہا۔\nفرانس کی اس وسیع اسلحہ برآمدات کی نمائندگی رفال لڑاکا طیاروں سے ہوتی ہے۔ 2014 سے 2018 کے دوران فرانس نے صرف 23 رفال طیارے برآمد کیے جبکہ 2019 سے 2023 کے دوران یہ تعداد چار گنا بڑھ کر 94 ہو گئی۔ 2023 کے اختتام تک کل 193 رفال طیاروں کا آرڈر کیا جا چکا تھا، جن میں سے کئی ابھی تک ڈیلیور نہیں ہوئے۔\nیہ طیارے زیادہ تر یورپ سے باہر کے ممالک کو دیے گئے یا دیے جا رہے ہیں، جن میں انڈیا اور انڈونیشیا خاص طور پر نمایاں ہیں۔\nانڈیا کے پاس پہلے ہی 36 رفال طیارے ہیں اور اپریل 2023 میں اس نے مزید 26 طیارے خریدے۔\nیہ سودا اُس وقت مکمل ہوا جب انڈیا نے 7.4 ارب ڈالر کی ادائیگی پر رضامندی ظاہر کی۔ انڈین حکام کے مطابق یہ طیارے 2030 تک فراہم کیے جائیں گے اور پائلٹس کی تربیت فرانس اور انڈیا دونوں جگہ جاری ہے۔\nرفال کی بڑھتی مقبولیت اس کی اعلیٰ تکنیکی صلاحیتوں کی وجہ سے ہے۔ اس کے بنانے والے ادارے ڈاسو ایوی ایشن نے اسے ایک ’اومنی رول پلیٹ فارم‘ قرار دیا ہے یعنی ایک ایسا طیارہ جو کئی طرح کے مشن انجام دے سکتا ہے، جیسے زمینی و بحری حملے، نگرانی، دشمن طیاروں کا راستہ روکنا اور حتیٰ کہ جوہری حملے کو روکنے یا جواب دینے میں مدد۔\nاب تک رفال کو لیبیا (بن غازی و طرابلس)، مالی، چاڈ، اور حالیہ برسوں میں انڈیا و پاکستان کے درمیان بڑھتی کشیدگی جیسے تنازعات میں استعمال کیا جا چکا ہے۔\nرفال کی بڑھتی ہوئی مانگ نے اسے بنانے والی کمپنی ڈاسو ایوی ایشن کو بھی دنیا کی 50 بڑی اسلحہ ساز کمپنیوں کی فہرست میں شامل کروا دیا۔\nانڈیا پاکستان تنازع نے ایسے خدشات جنم دیے ہیں کہ شاید رفال اتنا بھی قابل نہیں جتنا تصور کیا گیا تھا۔\nتو کیا انڈونیشیا کی حکومت کا فرانسیسی ساختہ رفال طیارے خریدنے کا فیصلہ ایک غلطی تھا؟\nبی بی سی انڈونیشیا نے اس بارے میں وزارتِ دفاع سے سوالات کیے لیکن اب تک کوئی جواب موصول نہیں ہوا۔\nدفاعی تجزیہ کار فوزان ملوفتی کہتے ہیں کہ حکومت کو دنیا بھر میں پیدا ہونے والے تنازعات (جن میں انڈیا اور پاکستان کے درمیان حالیہ کشیدگی بھی شامل ہے) کا تجزیہ کرتے رہنا چاہیے کیونکہ ان کی حکمتِ عملی، نظریات اور دفاعی ساز و سامان کو ملک کی دفاعی پالیسی کی بہتری کے لیے بطور مثال استعمال کیا جا سکتا ہے۔\nپاکستان کی جانب سے رفال طیارہ مار گرانے کے دعوے پر فوزان نے کہا کہ ’ہم ابھی کسی نتیجے پر نہیں پہنچ سکے۔‘\nرفال واقعی ایک بہترین طیارہ ہے یا نہیں؟\nفوزان نے کہا کہ ’اب اس کا موازنہ چین کے جے-10 سے کیا جا رہا ہے جو پاکستان استعمال کر رہا ہے‘ لیکن ان کے مطابق یہ موازنہ اتنا آسان نہیں کیونکہ آج کے دور کی جدید جنگ ’انتہائی پیچیدہ‘ ہو چکی ہے۔\nفضائی حملوں کے تناظر میں وہ کہتے ہیں کہ یہ صرف ’جہاز بمقابلہ جہاز‘ نہیں ہوتا بلکہ ’فوجی نظام بمقابلہ فوجی نظام‘ ہوتا ہے۔\nفوزان نے جنگ کو ایک فٹبال میچ سے تشبیہ دی جس میں صرف سٹرائیکرز اور گول کیپرز نہیں بلکہ پوری ٹیم سسٹم، کوچز، سہولیات، تنخواہیں اور دیگر عوامل شامل ہوتے ہیں۔\nوہ کہتے ہیں کہ ’یہ صرف 11 کھلاڑیوں کا مقابلہ نہیں ہوتا بلکہ ٹیم کے پیچھے موجود پورے نظام کا مقابلہ ہوتا ہے۔‘\nاسی طرح انڈیا اور پاکستان کے درمیان جنگ کو بھی صرف طیارہ بمقابلہ طیارہ کے زاویے سے نہیں دیکھنا چاہیے بلکہ یہ دیکھنا چاہیے کہ دونوں ممالک کا دفاعی نظام کیسا ہے۔\nفوزان کہتے ہیں کہ ہر جنگ میں کوئی بھی دفاعی ساز و سامان ناقابلِ شکست نہیں ہوتا، چاہے وہ دنیا کا جدید ترین ہتھیار ہی کیوں نہ ہو۔\n’بعض اوقات یہ شکست اس لیے بھی ہوتی ہے کیونکہ وہ صلاحیتیں جو بنانے والے نے بتائی تھیں، میدانِ جنگ میں پوری نہیں اترتیں۔‘\nجہاں تک لڑاکا طیاروں کا تعلق ہے، اس حوالے سے فوزان کہتے ہیں کہ دنیا کے کئی جدید طیارے جیسے ایف 16، ایف 15 اور ایف 18بھی کمزور سمجھے جانے والے گروپوں کے ہاتھوں مار گرائے جا چکے ہیں۔\nجب کسی ملک کی جانب سے دفاعی ساز و سامان کی خریداری کی جاتی ہے تو اس میں صرف کارکردگی اور خصوصیات ہی نہیں بلکہ کئی دوسرے عوامل بھی اہم ہوتے ہیں۔ ان میں جیوپولیٹیکل حکمتِ عملی، ٹیکنالوجی کی منتقلی اور دفاع کے علاوہ دیگر شعبوں میں تعاون جیسے پہلو شامل ہوتے ہیں۔\nدفاعی تجزیہ کار فوزان کے مطابق ’ہم نے فرانس کو کیوں چُنا؟ کیونکہ حکومت چاہتی ہے کہ وہ مغربی بلاک، خاص طور پر امریکہ پر مکمل انحصار نہ کرے۔‘\nوہ کہتے ہیں کہ اگرچہ فرانس نیٹو کا رکن اور امریکہ کا اتحادی ہے لیکن تاریخی طور پر وہ ایک ’الگ حکمتِ عملی رکھنے والا ملک‘ رہا ہے جو کئی معاملات میں امریکہ کے بغیر فیصلے کرتا ہے۔\nفوزان مزید کہتے ہیں کہ فرانس ایک جوہری طاقت بھی ہے اور اقوام متحدہ کی سلامتی کونسل کا مستقل رکن بھی۔\nرفال طیاروں کی خریداری صرف فوجی تعاون تک محدود نہیں۔ اس معاہدے کے ساتھ انڈونیشیا اور فرانس نے دفاع کے شعبے کے علاوہ بھی کئی دیگر شعبوں میں معاہدے کیے۔ جیسے زمین پر استعمال ہونے والے ہتھیاروں کے لیے گولہ بارود کی مقامی طور پر تیاری اور ٹیلی کمیونیکیشن شعبے میں تعاون شامل ہے۔\nدفاعی صنعت انڈونیشیا میں صدر جوکو وی دوڈو (جوکوی) کے دور سے ایک ترجیحی شعبہ رہی ہے اور موجودہ وزیرِ دفاع پرابوو اس کو مزید آگے بڑھا رہے ہیں۔\nدفاعی سازوسامان کو جدید بنانے کے لیے انڈونیشیا کا دفاعی بجٹ ہر سال بڑھا (سوائے 2020 سے 2021 کے دوران)۔ 2025 کے بجٹ میں وزارتِ دفاع کو 139.2 کھرب روپے دیا گیا جو اصل منظوری شدہ بجٹ سے 26.9 کھرب کم ہے۔\nتاہم جب وزارتِ دفاع نے قطر سے 12 پرانے مریج طیارے خریدنے کی بات کی تو عوام نے اس پر خاصی تنقید کی۔\nفوزان کے مطابق یہ تنقید ’بالکل درست‘ تھی کیونکہ اصل مسئلہ حکومت کی شفافیت اور معلومات کی کمی ہے۔\nوہ کہتے ہیں کہ ’اکثر ہمیں صرف اتنا بتایا جاتا ہے کہ یہ طیارہ خریدا جا رہا ہے، قیمت اتنی ہے، اتنے دن میں آئے گا، اس کی خصوصیات یہ ہیں۔‘\nفوزان جو اس وقت جانز ہاپکنز یونیورسٹی سے عالمی سکیورٹی پر تعلیم حاصل کر رہے ہیں، کہتے ہیں کہ حکومت کو چاہیے کہ وہ دفاعی ساز و سامان کے بارے میں مکمل اور تفصیلی معلومات عوام کو فراہم کرے۔\nانھوں نے امریکہ اور آسٹریلیا کی مثال دی جہاں دفاعی پالیسیز نہ صرف میڈیا بلکہ عام عوام کے لیے بھی واضح طریقے سے پیش کی جاتی ہیں۔\nفوزان پوچھتے ہیں ’ہم کیوں یہ طیارہ خرید رہے ہیں؟ اس کے کیا فوائد ہیں؟ اس کا استعمال کیا ہوگا؟ کیا عوام کے لیے کوئی سرکاری ویب سائٹ یا دستاویزات دستیاب ہیں؟‘\nوہ کہتے ہیں کہ ابھی تک انڈونیشیا میں دفاعی پالیسی پر بحث صرف کسی تنازع یا سکینڈل کے بعد ہی زور پکڑتی ہے۔ \nدریں اثنا انڈونیشیا کے سابق ایئرفورس چیف چیپی حکیم نے اخبار جکارتہ پوسٹ کے لیے اپنی تحریر میں لکھا ہے کہ جدید ایئر وارفیئر پر عالمی سمجھ بوجھ کو پاکستان اور انڈیا کے درمیان حالیہ فضائی لڑائی سے جھٹکا لگا۔\nوہ لکھتے ہیں کہ اس معاملے میں انڈونیشیا کی جانب سے رفال طیارے خریدنے کا معاہدے توجہ حاصل کر رہا ہے۔ \nسابق انڈونیشین ائیر چیف کے مطابق ’انڈونیشیا کے کیس میں رفال طیارہ خریدنا خود بخود فضائی برتری کی ضمانت نہیں۔ خاص کر تب جب یہ طیارے ہمارے دفاع کے لیے ضروری ایئر سپیس میں آزادی سے اڑائے نہ جاسکیں۔‘\nان کی رائے ہے کہ ’ایئر ڈیفنس کی تیاری نظام بنانے سے شروع ہونے چاہیے، نہ کہ پلیٹ فارم (یعنی طیارہ) خریدنے سے۔‘\nوہ مزید لکھتے ہیں کہ رفال جیسے جدید فائٹر طیارے خریدنے کی سٹریٹیجک اہمیت صرف تب حاصل ہوگی جب انھیں اہم ایئر زون میں تعینات کیا جا سکے گا۔",
        "published_date": "Tue, 20 May 2025 04:09:44 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cglex90d0n9o#0",
        "title": "جنسی خواہش میں کمی، اندام نہانی کی خشکی اور بے چینی: خواتین پیری مینوپاز کی علامات کا مقابلہ کیسے کر سکتی ہیں؟",
        "link": "https://www.bbc.com/urdu/articles/cglex90d0n9o",
        "image_url": "https://ichef.bbci.co.uk/news/1024/branded_urdu/236f/live/02268140-ea17-11ef-bd1b-d536627785f2.jpg",
        "article": "دنیا بھر میں لاکھوں خواتین پیری مینوپاز (Perimenopause) سے متاثر ہوتی ہیں تاہم حالیہ برسوں تک یہ زندگی کا ایک ایسا مرحلہ رہا ہے جس پر کم ہی کم بات کی جاتی تھی اور اکثر اسے غلط ہی سمجھا جاتا تھا۔\nکچھ ممالک اور معاشروں میں یہ اب بھی ممنوع موضوع سمجھا جاتا ہے۔ \nپیری مینوپازوہ مرحلہ ہے جو خواتین میں بتدریج ماہواری کے مکمل بند ہونے سے پہلے شروع ہوتا ہے۔\nاس دوران خواتین کے ہارمونز کی سطح میں تبدیلی آتی ہے اور تولیدی نظام آہستہ آہستہ کم کام کرنے کی جانب مائل ہوتا جاتا ہے۔ \nخواتین میں یہ مرحلہ اُس وقت شروع ہوتا ہے جب ایسٹروجن، پروجیسٹرون، فولیکل سٹیمیولیٹنگ ہارمون، لیوٹینائزنگ ہارمون اور ٹیسٹوسٹیرون کی سطح میں اتار چڑھاؤ آنا شروع ہوتا ہے۔\nیہ تبدیلیاں خواتین کی روزمرہ زندگی کے دوران جسمانی اور جذباتی طور سے گہرا اثر ڈالتی ہیں۔ \nبرطانیہ کی نیشنل ہیلتھ سروس کے مطابق اس حالت کی سب سے عام علامات میں ماہواری میں بے قاعدگی، گرمی محسوس ہونا، رات کو پسینہ آنا، توجہ مرکوز کرنے میں دشواری، بے چینی یا افسردگی، نیند کی خرابی، جنسی خواہش میں کمی اور اندام نہانی کی خشکی شامل ہیں۔ \nعالمی ادارہ صحت کے مطابق یہ علامات اکثر بتدریج 30 سال کے اواخر میں بھی شروع ہو سکتی ہیں جبکہ زیادہ تر خواتین 40 سال کے وسط تک اس مرحلے میں داخل ہو جاتی ہیں۔\nاس مرحلے کو سمجھنا اور بر وقت اس حوالے سے قدم اُٹھانا اس مشکل عمل کو آسان بنا سکتا ہے۔\nبہت سی خواتین ان علامات کو اپنے طرزِ زندگی میں تبدیلی لا کر قدرتی طور سے نبرد آزما ہونے کی کوشش کرتی ہیں جبکہ بہت سی خواتین ہارمون ریپلیسمنٹ تھراپی کے ساتھ ساتھ بہتر طرز زندگی اپنانے کی جانب جاتی ہیں۔ \nہم یہاں ماہرین کے تجویز کردہ کچھ ایسے آسان طریقے بیان کر رہے ہیں جن سے ان علامات کو بہتر طریقے سے کنٹرول کیا جا سکتا ہے۔\nمتوازن غذا ہارمونز کو متوازن رکھنے میں مدد دیتی ہے کیونکہ یہ جسم کو تمام ضروری غذائی اجزا فراہم کرتی ہے جبکہ ناقص غذا ہارمونز میں بگاڑ پیدا کر سکتی ہے جس سے مزاج، توانائی، میٹابولزم (نظامِ ہضم) اور مجموعی صحت متاثر ہو سکتی ہے۔\n تو ایسے میں اپنے روزمرہ کھانے میں کیا شامل کیا جائے۔\nجسمانی سرگرمی یا ورزش دماغ میں ڈوپامین (خوشی میں معاون ہارمون) کی سطح کو بڑھا کر آپ کے مزاج کو اچھا کرتی ہے۔\nورزش ڈوپامین کے اخراج کو متحرک کرتی ہے جبکہ باقاعدگی سے ورزش آپ کے دماغ کے افعال کو بہتر بناتا ہے اور اس سے آپ کو اچھا محسوس کرنے کی صلاحیت کو بڑھانے میں مدد ملتی ہے۔ \nیہ نیوروکیمیکل ردعمل دماغی صحت اور جذباتی خوشی حاصل کرنے کے لیے جسمانی سرگرمی کے اہم کردار پر روشنی ڈالتا ہے۔\nیونیورسٹی آف ایکسیٹر کے ایک مطالعے سے پتہ چلا ہے کہ مینوپاز پٹھوں کی تعمیر میں رکاوٹ نہیں ڈالتا۔ وزن اٹھانے پر مبنی ورزشیں کولہے کے افعال ، لچک اور توازن کو نمایاں طور پر بڑھاتی ہیں۔\nتناؤ پیری مینوپاز کی علامات کو نمایاں طور پر بڑھا سکتا ہے جس میں مزاج میں تبدیلی، اضطراب اور نیند میں خلل جیسے مسائل سامنے آتے ہیں۔ \n2019  کی ایک تحقیق میں معلوم ہوا کہ موڈ میں اتار چڑھاؤ، بے چینی اور نیند کی خرابی جو پیری مینوپاز کے دوران عمومی مسائل میں سے چند ہیں جبکہ ذہنی سکون اور کم ذہنی دباؤ (stress) کا تعلق خواتین میں مینوپاز کی علامات میں کمی سے ہے۔\nذہنی سکون کے لیے مؤثر طریقے کچھ یوں ہیں:\nمراقبہ (Meditation): بے چینی کو کم کرتا اور توجہ کو بہتر بناتا ہے۔\nگہری سانسیں لینا: اعصابی نظام کو پرسکون کرتا ہے۔\nڈائری لکھنا: باقاعدگی سے لکھنے سے جذباتی وضاحت اور سکون ملتا ہے۔\nماہرین کے مطابق پیری مینوپاز کے دوران نیند کی خرابی سے نمٹنا ایک مشکل چیلنج ہو سکتا ہے کیونکہ ہارمونز میں مسلسل اتار چڑھاؤ جیسی وجوہات اس دوران پیچیدہ اور غیر متوقع ہوتی ہیں۔\nنیند کو منظم رکھنے میں اہم کردار ادا کرنے والے ہارمونز ایسٹروجن اور پروجیسٹرون اچانک اور غیر متوقع انداز میں کم ہونے لگتے ہیں اور اس کا حل نکالنا مشکل ہو جاتا ہے۔\nاس کے علاوہ رات کو پسینہ آنا، بے چینی، اور موڈ میں تبدیلی جیسی علامات بھی خواتین کو اس مرحلے میں پیش آ سکتی ہیں تاہم ان کا علاج اکثر ایک سے زیادہ طریقوں (مثلاً طرزِ زندگی میں تبدیلی، ہارمون تھراپی یا دوا) کے امتزاج سے کیا جاتا ہے۔\nدیگر عوامل جیسے عمر کے ساتھ نیند کے انداز میں تبدیلیاں اور نیند کی کمی کے خطرے میں اضافہ اس مسئلے کو مزید پیچیدہ بنا سکتے ہیں۔ اس وجہ سے اکثر اوقات مختلف طریقے آزمانے پڑتے ہیں تاکہ ایک مؤثر حل تلاش کیا جا سکے۔\nبہتر نیند کے لیے چند اہم نکات \nہلکے کپڑے جسم کو ٹھنڈا رکھتے ہیں جبکہ کچھ میٹریس گرمی جذب کر کے تکلیف بڑھا سکتے ہیں۔\nسونے کا باقاعدہ وقت طے کرنا جسم کے قدرتی نیند کے نظام کو منظم کرنے میں مدد دیتا ہے۔\nکیفین اور سکرین کا استعمال سونے سے پہلے ذہنی سرگرمی بڑھاتا ہے اور نیند میں خلل پیدا کرتا ہے۔\nسونے کے لیے ٹھنڈی، تاریک اور پرسکون جگہ کا انتخاب گہری اور سکون بخش نیند کے لیے معاون ہوتا ہے۔\nاگر آپ ہارمون ریپلیسمنٹ تھراپی کے ساتھ ساتھ ہربل (جڑی بوٹیوں پر مبنی) علاج پر غور کر رہی ہیں تو اس کے ممکنہ ردعمل اور اثرات کے بارے میں آگاہی بے حد ضروری ہے۔\nمثال کے طور پر ماہرین کہتے ہیں کہ ہائی پیریکم (سینٹ جونز ورٹ ) نامی جڑی بوٹی ہارمون ریپلیسمنٹ تھراپی کی گولیوں اور کیپسولز کے اثر کو کم کر سکتا ہے۔\nاسی طرح ہلدی میں موجود کرکیومن (Curcumin) اگر زیادہ مقدار میں استعمال کیا جائے تو یہ ایسٹروجن ریسیپٹرز کے ساتھ اثر انداز ہو کر ہارمون ریپلیسمنٹ تھراپی کی ادویات میں مداخلت کر سکتا ہے تاہم اس بارے میں سائنسی شواہد محدود ہیں۔\nدیگر عام طور پر استعمال ہونے والی جڑی بوٹیاں جیسے ایوننگ پرائمروز آئل (Evening Primrose Oil)، سویا، ریڈ کلوور اور بلیک کوہوش یہ سب مینوپاز کی علامات کو کم کرنے کے لیے استعمال کی جاتی ہیں تاہم ماہرین صحت خبردار کرتے ہیں کہ ان میں سے اکثر سپلیمنٹس کی افادیت اور حفاظت ابھی تک واضح نہیں کیونکہ ان پر زیادہ سائنسی تجربات نہیں کیے گئے۔\nاس لیے ضروری ہے کہ کسی بھی قسم کی ہربل دوا کو ہارمون ریپلیسمنٹ تھراپی کی ادویات یا کسی اور دوا کے ساتھ لینے سے پہلے کسی مستند طبی ماہر سے مشورہ کیا جائے تاکہ تحفظ یقینی بنایا جا سکے۔\nکیتھی ابرنیتھی مینوپاز سروسز کی ڈائریکٹر ہیں، ان کا کہنا ہے کہ بہت سی خواتین سپلیمنٹس لینا پسند کرتی ہیں ان میں سے ہر ایک کے پیچھے مضبوط سائنسی شواہد نہیں ہوتے۔ \nان کا کہنا ہے کہ متوازن غذا ہی ضروری غذائی اجزا حاصل کرنے کا بہترین ذریعہ ہے تاہم وٹامن ڈی اور کیلشیم خاص طور پر سردیوں کے مہینوں میں فائدہ مند ہو سکتے ہیں۔\nوہ محفوظ طریقہ علاج کی اہمیت پر بھی زور دیتی ہیں اور خبردار کرتی ہیں کہ آن لائن یا بیرون ملک سے خریدے گئے سپلیمنٹس اکثر ضابطہ اخلاق پر پورے نہیں اُترتے اور دوا کے ساتھ خطرناک سائیڈ ایفیکٹ پیدا کر سکتے ہیں۔\nابرنیتھی تجویز کرتی ہیں کہ استعمال سے پہلے سپلیمنٹس کے لیبل بغور چیک کریں، فارماسسٹ سے مشورہ کریں اور سپلیمنٹس کو کبھی بھی ضروری طبی علاج کا متبادل نہ سمجھیں۔\nکچھ جڑی بوٹیاں جسم میں اچانک گرمی (hot flushes) کو کم کرنے میں مددگار ثابت ہو سکتی ہیں۔\nدرجہ حرارت کا اچانک بڑھنا زیادہ تر ہارمون کی تبدیلیوں خاص طور پر ایسٹروجن کی سطح میں کمی کا باعث ہوتا ہے۔\nیہ کمی دماغ کے ہائپوتھیلمس (جو جسم کا درجہ حرارت کنٹرول کرتا ہے) پر اثر ڈالتی ہے، جس کے نتیجے میں جسم ’اضافی حرارت‘ کو خارج کرنے کے لیے خون کی نالیوں کو پھیلانا شروع کر دیتا ہے جسے ویسوڈائلیشن (vasodilation) کہتے ہیں۔ اس سے جسم میں شدید گرمی، جلد پر سرخی، اور پسینہ آنے جیسے مسائل کا سامنا ہوتا ہے۔ \nپیری مینو پاز ایک پیچیدہ اور بظاہر پریشان کن مرحلہ محسوس ہو سکتا ہے مگر آپ کو یہ سفر تنہا طے کرنے کی ضرورت نہیں۔\nماہرین تجویز کرتے ہیں کہ اپنے جذبات دوستوں یا شریکِ حیات سے شیئر کریں۔ \nسپورٹ گروپس میں شامل ہوں اور اگر مناسب سمجھیں تو اس دوران کسی ماہر تھراپسٹ سے پیشہ ورانہ مدد حاصل کریں جس سے آپ کو سکون اور رہنمائی ملے گی۔ \nپیری مینوپازکا کوئی مقرر دورانیہ نہیں۔ عام طور پر یہ کئی سال تک جاری رہتا ہے جبکہ بعض ماہرین کے مطابق اس کی مدت تقریباً چار سے دس سال تک ہو سکتی ہے۔\nاس کی طوالت مختلف عوامل کے باعث ہو سکتی ہے جیسا کہ جینیاتی وراثت، طرزِ زندگی اور مجموعی صحت۔\nمینوپاز وہ دن کہلاتا ہے جب کسی عورت کو مسلسل 12 ماہ تک ماہواری نہ آئی ہو۔ \n2022 میں امریکہ میں کی گئی ایک تحقیق کے مطابق سیاہ فام خواتین میں مینوپاز جلد آتا ہے اور وہ زیادہ شدید علامات کا سامنا کرتی ہیں جیسے کہ ہاٹ فلیشز یا گرمی محسوس ہونا، ڈپریشن اور نیند کی خرابی۔\nاس کے برعکس جاپانی اور چینی خواتین میں پیری مینوپاز کے دوران گرمی محسوس ہونے سمیت دیگر علامات کم پائے گئے ہیں۔ \nلندن کی ایک سائیکوسیکشوئل اور تعلقات سے متعلق مسائل کی تھراپسٹ شہرزاد پور عبداللہ نے بی بی سی کو بتایا کہ پیری مینوپاز کی علامات بعض بار اس قدر شدید ہو سکتی ہیں کہ اس سے نہ صرف شریکِ حیات بلکہ بچوں کے ساتھ تعلقات بھی متاثر ہونے کا حدشہ ہوتا ہے۔\nان میں نامناسب بات چیت، خاص طور پر قربت اور جذباتی معاملات پر بحث تعلقات میں فاصلہ اور ناراضگی پیدا کر سکتی ہے۔\nتاہم وہ اس بات پر زور دیتی ہیں کہ شعور، صبر اور نرمی کے ساتھ اس تبدیلی کے دوران میاں بیوی کا رشتہ مزید مضبوط ہو سکتا ہے۔\nپیری مینوپاز کی کچھ علامات دیگر طبی حالتوں سے بھی ملتی جلتی ہو سکتی ہیں جیسے تھائیرائڈ کے مسائل، بے چینی، یا دائمی تھکن کا عارضہ۔\nمثال کے طور پر بے قاعدہ ماہواری اور موڈ میں تبدیلیاں ہارمون کی تبدیلیوں یا تھائیرائڈ کے عدم توازن کے باعث بھی ہو سکتی ہیں۔ \nتھکن پیری مینوپاز یا وٹامن کی کمی سے جڑی ہو سکتی ہے۔ اسی طرح جوڑوں کا درد اور سر درد کسی اور بیماری کی علامت ہو سکتے ہیں۔\nضروری ہے کہ ان تمام علامات کا باقاعدہ اندراج کیا جائے چاہے کسی ایپ کے ذریعے یا ڈائری میں۔ \nاس کے ساتھ ساتھ کسی مستند ڈاکٹر سے مشورہ تشخیص میں مدد دے سکتا ہے کہ آیا علامات پیری مینوپاز کی وجہ سے ہیں یا صحت سے جڑے کسی اور مسئلے کی وجہ سے ہیں۔\nاگرچہ بلڈ ٹیسٹ کچھ معلومات فراہم کر سکتے ہیں لیکن ہارمونل تبدیلیوں کے اتار چڑھاؤ کی وجہ سے وہ اکثر غیر معتبر ہوتے ہیں۔\nاس لیے عموماً علامات کا تفصیلی ریکارڈ اور میڈیکل ہسٹری کا جائزہ لینا بہترین طریقہ مانا جاتا ہے۔",
        "published_date": "Tue, 20 May 2025 08:34:48 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c0ln02l20edo#0",
        "title": "سٹیج ڈراموں میں ’فحاشی‘ کے خلاف کریک ڈاؤن: ’خاتون ڈانس کرے گی تو اس کا جسم ہلے گا، اسے غلط نہ بنایا جائے‘",
        "link": "https://www.bbc.com/urdu/articles/c0ln02l20edo",
        "image_url": "https://ichef.bbci.co.uk/news/1024/branded_urdu/fc95/live/228b74c0-353c-11f0-96c3-cf669419a2b0.jpg",
        "article": "’اگر سٹیج ڈراموں میں گانا نہیں ہو گا، تو پھر کچھ نہیں اس فیلڈ میں۔ ایک خاتون جب ڈانس کرے گی تو اُس کا جسم ہلے گا۔ اِس چیز کو غلط نہ بنایا جائے کہ یہ جسم کیوں ہلا رہی ہے۔‘\n’ہمارے ہر ڈانس کو فحش سمجھ لیں، یہ غلط ہے۔ ہاں، اگر کوئی ایسا کر رہا ہے تو اُسے ضرور چیک کریں، یہ بالکل صحیح ہے۔‘\nفرح خان صوبہ پنجاب سے تعلق رکھنے والی ایک سٹیج ڈانسر ہیں۔ بی بی سی اُردو سے بات کرتے ہوئے وہ پنجاب حکومت کی جانب سے تھیٹر میں مبینہ فحاشی کے خلاف ہونے والی کارروائیوں اور اقدامات پر اپنی رائے کا اظہار کر رہی تھیں۔\nیوں تو پنجاب کے تھیٹرز میں مبینہ فحاشی کے خلاف شکایات اور کارروائیوں کا سلسلہ لگ بھگ ہر دورِ حکومت میں ہی جاری رہا مگر مسلم لیگ نون کے پنجاب میں موجودہ دور حکومت کے دوران تھیٹرز کو مزید کڑی نگرانی کا سامنا ہے۔ \nاس حوالے سے صوبے میں کئی تھیٹرز اور سٹیج فنکاروں کو پہلے وارننگز دی گئیں جس کے بعد پابندیاں لگانے کا سلسلہ بھی شروع کیا گیا۔\nاب پنجاب آرٹس کونسل کی جانب سے تھیٹرز میں ڈراموں کی فل ڈریس ریہرسل کی مانیٹرنگ کی جاتی ہے جبکہ خلاف ورزی کرنے پر مختلف فنکاروں اور تھیٹرز کو نوٹس جاری کیے گئے ہیں۔ اس صورتحال میں تھیٹر میں پرفارم کرنے والے فنکار اور پنجاب کا محکمہ ثقافت ایک دوسرے کے سامنے آ کھڑے ہوئے ہیں۔\nبی بی سی نے مختلف فنکاروں اور تھیٹر سے جڑے افراد سمیت پنجاب حکومت کی وزیر اطلاعات سے اسی معاملے پر بات چیت کی اور یہ سمجھنے کی کوشش کی کہ یہ تنازع کیا ہے؟\nسٹیج پر پرفارم کرنے والی اداکارہ فرح خان نے بی بی سی سے بات کرتے ہوئے کہا کہ سٹیج ڈرامے کا سکرپٹ سینسر بورڈ پاس کرتا ہے جس کے بعد ہی فنکار اس ڈرامے میں پرفارم کرتے ہیں۔\nان کا کہنا تھا کہ ’ہمارے ڈریس بھی وہ پاس کرتے ہیں، گانا بھی وہی پاس کرتے ہیں، جس کے بعد ہم پرفارم کرتے ہیں۔ یہ سب چیک اینڈ بیلنس اچھی بات ہے کیونکہ اگر ایسا نہیں ہو گا تو معاملہ خراب ہو گا لیکن اس بنیاد پر کسی کو زیادہ تنگ کرنا غلط ہے۔‘\nفرح خان کا دعویٰ ہے کہ ’فحاشی کے خلاف اقدامات کی بنیاد پر پرفارم کرنے والوں کو ضرورت سے زیادہ تنگ کیا جا رہا ہے۔‘\nفرح خان کا کہنا تھا کہ جو کچھ ہو رہا ہے، وہ اس سے مطمئن ہیں مگر اگر متعلقہ محکمے سٹیج پر گانے بند کرنے کی طرف جاتے ہیں تو ایسا بالکل نہیں ہونا چاہیے۔ \n’اگر سٹیج ڈراموں میں گانے نہیں ہوں گے تو پھر کچھ نہیں اس فیلڈ میں۔‘\nتھیٹر میں ’فحاشی‘ کسے قرار دیا جاتا ہے اور یہ کون طے کرتا ہے کہ کون سا عمل یا لباس اس زمرے میں آتا ہے؟ یہ ایک معروضی سوال ہے جس پر مختلف افراد کی رائے مختلف ہو سکتی ہے۔\nاسی لیے ہم نے یہ سوال تھیٹر کے سینیئر فنکار نسیم وکی کے سامنے رکھا، جن کا کہنا تھا کہ آج کل تھیٹر میں پرفارمنس کے نام پر کچھ ایسے کام ہوتے ہیں جو الفاظ میں بیان نہیں کیے جا سکتے۔\nنسیم وکی کے مطابق ’فحاشی تو ایسی ہو رہی تھی کہ الفاظ میں بیان نہیں کی جا سکتی۔ نہ دکھائی جا سکتی ہے اور نہ بتائی جا سکتی ہے۔ جن چیزوں کی اب حکومت کی جانب سے نشاندہی کی گئی، وہ واقعی شرم والی باتیں ہیں جنھیں تھیٹر سے بہت پہلے ختم ہونا چاہیے تھا۔‘\nنسیم وکی کے مطابق تھیٹر کو اس کی اصل شکل میں واپس لانے میں وقت لگے گا اور اس کے لیے اچھے رائٹرز، ڈائریکٹرز اور ایکٹرز کی ضرورت ہے۔\nنسیم وکی کا کہنا تھا کہ اگرچہ حکومت جو کر رہی ہے اس سے وہ خوش ہیں لیکن انھوں نے لفظ ’چھاپے‘ پر اعتراض کرتے ہوئے کہا کہ ’لوگ ٹکٹ لے کر دیکھنے آتے ہیں، ہمارے ساتھ محبت کرتے ہیں، ہمارے مداح ہوتے ہیں۔‘\nتاہم سٹیج آرٹسٹ قیصر پیا کہتے ہیں کہ ماضی میں بہت کچھ ہوتا تھا مگر اب ایسا نہیں۔ انھوں نے کہا کہ ماضی میں بہت سے فنکاروں کے خلاف کارروائیاں بھی ہوئیں اور جرمانے بھی ہوئے مگر اب ’جو بھی کرنا ہے، محبت سے کرنا ہو گا کیونکہ اگر سختی زیادہ ہو گی تو کاروبار خراب ہو گا اور پھر تھیٹر وغیرہ بند ہو جائیں گے۔‘\nانھوں نے کہا کہ اب کہا جا رہا ہے کہ سٹیج ڈانسر فحاشی کرتی ہیں تو وہ جن گانوں پر ڈانس کرتی ہیں ان کے الفاظ واہیات ہوتے ہیں۔ ’متعلقہ محکموں سے گانے کی اجازت ملتی ہے تو بھی ان گانوں پر پرفارم کیا جاتا ہے۔‘\nقیصر پیا کے مطابق ’جب گانوں کے الفاظ اچھے ہوں گے، شاعری اچھی ہو گی تو سٹیج ڈانس میں فحاشی بھی نہیں ہو گی۔‘\nچیئرمین تماثیل تھیٹر قیصر ثنا اللہ کہتے ہیں کہ ’اب معاملہ ایسا ہو چکا ہے کہ ہاتھ کھڑا ہو گیا، تو نوٹس۔ ہاتھ نیچے ہو گیا، تو نوٹس۔ لڑکی نیچے بیٹھ گئی، تب نوٹس۔ کھڑی ہو گئی، تب نوٹس۔‘\nانھوں نے کہا کہ اگر نوٹس ملنے کا سلسلہ ایسے ہی جاری رہا تو تباہی ہو جائے گی، ہزاروں لوگوں کا روزگار بند ہو جائے گا۔ \n’حکومت فحاشی کے خلاف کام کرے مگر فنکاروں کے خاتمے کی طرف نہ جائے، تھیٹر کے خاتمے کی طرف نہ جائے۔‘\nپنجاب کی وزیر اطلاعات عظمی بخاری کہتی ہیں کہ برسوں سے یہ شکایت ہو رہی تھی کہ پنجاب کا تھیٹر اب فیملی تھیٹر نہیں رہا اور وہاں جس قسم کا کلچر دکھایا جا ربا ہے، وہ پنجاب کا کلچر نہیں۔\nانھوں نے کہا کہ برسوں سے لوگوں کو یہ شکایت تھی کہ تھیٹر ایک مخصوص کلاس کے لیے محدود ہو کر رہ گیا ہے۔\nعظمی بخاری نے بتایا کہ اس روش کو بدلنے کے لیے حکومت ایک نیا ایکٹ لا رہی ہے جس میں نئے حالات کے مطابق کلچر اور ڈرامہ کی تعریف واضح کی جائے گی۔ \nانھوں نے کہا کہ ’شوکاز نوٹس کے باوجود جو باز نہ آیا، اُن پر پابندی عائد کرنا آپشن ہو گا اور یہ اختیار سیکریٹری ثقافتی امور کو دیا جا رہا ہے۔‘\nعظمی بخاری نے کہا کہ انھوں نے فنکاروں، پروڈیوسرز اور تھیٹر مالکان سے ملاقاتیں کی ہیں اور اُن کے مطابق ’وہ سب مانتے ہیں کہ فی الحال تھیٹر میں جو ہو رہا ہے وہ ٹھیک نہیں۔‘\nانھوں نے کہا کہ ’جو پنجاب کی روایت رہی، وہ پرائم ٹائم کے اندر کا تھیٹر ہوتا تھا جس میں بڑے بڑے آرٹسٹ پرفارم کرتے تھے اور خواتین کی عزت ہوتی تھی۔ پوری پوری فیملیز آ کر تھیٹر دیکھتی تھیں۔ اس طرح کا بامقصد تھیٹر ہم کرنے جا رہے ہیں مگر یہ ایک لمبی جنگ ہو گی۔‘",
        "published_date": "Tue, 20 May 2025 05:50:31 UTC",
        "source": "BBC Urdu"
    },
    {
        "guid": "https://www.bbc.com/urdu/articles/ce802jjrpnpo#1",
        "title": "’مسافروں نے کلمہ پڑھ لیا تھا‘: فلائی جناح کی پرواز جسے کوئٹہ ایئرپورٹ پر لینڈنگ کی ’چوتھی کوشش‘ میں کامیابی ملی",
        "link": "https://www.bbc.com/urdu/articles/ce802jjrpnpo",
        "image_url": "https://ichef.bbci.co.uk/news/1024/branded_urdu/40b3/live/a3804b10-34be-11f0-aa60-d5869f4a84da.jpg",
        "article": "’کراچی سے کوئٹہ کی پرواز کا اتنا وقت نہیں تھا جتنا وقت ہمیں فضا میں معلق رکھا گیا۔ ہم تقریباً دو گھنٹے خوف میں رہے، کئی لوگوں کی حالت غیر ہو گئی تھی۔‘\nیہ کہنا ہے ڈاکٹر فیروز اچکزئی کا جو 18 مئی کو نجی ایئر لائن فلائی جناح کی پرواز پر کراچی سے کوئٹہ کا سفر کر رہے تھے۔\nواضح رہے کہ گذشتہ روز کراچی سے کوئٹہ جانے والی فلائی جناح کی پرواز کو مبینہ طور پر کوئٹہ ایئرپورٹ پر گرد آلود و تیز ہواؤں کے باعث لینڈنگ کرنے میں دشواری کا سامنا کرنا پڑا تھا اور یہ پرواز چوتھی مرتبہ لینڈنگ کی کوشش میں رن وے پر اترنے میں کامیاب ہوئی تھی۔\nاس واقعے کے بعد سوشل میڈیا پر طیارے کی لینڈنگ میں تاخیر سے متعلق متضاد دعوے سامنے آئے۔ بعض مسافروں کی جانب سے کہا گیا کہ جب جہاز کا پائلٹ تیز ہواؤں کے باعث جہاز کو کوئٹہ ایئرپورٹ پر اتارنے کی کوشش کر رہا تھا تو اس دوران جہاز ہچکولے کھا رہا تھا اور یہ کہ متعدد مسافروں کی دوران پرواز طبیعت بھی خراب ہو گئی تھی۔\nاگرچہ اس پرواز کے بارے میں کمشنر کوئٹہ حمزہ شفقات نے ایکس پر دعویٰ کیا کہ ’مجھے مطلع کیا گیا کہ صرف 11 منٹ کا ایندھن بچا تھا‘ تاہم فلائی جناح نے اس کی تردید کی گئی ہے۔ جبکہ سول ایوی ایشن کے حکام کا کہنا ہے کہ تاحال اس پرواز سے متعلق کوئی شکایت درج نہیں کرائی گئی ہے۔\nاس پرواز کے مسافر ڈاکٹر فیروز اچکزئی نے اس تجربے کے متعلق بی بی سی سے بات کرتے ہوئے کہا بتایا کہ ’کراچی سے پرواز نے اپنے مقررہ وقت پر تقریباً صبح گیارہ بج کر 20 منٹ پر اڑان بھری اور تقریباً 12 بج کر 40 منٹ پر کوئٹہ ایئر پورٹ پر تھی۔ جب طیارے نے لینڈنگ کی کوشش کی مگر کامیاب نہ ہوا تو جہاز دوبارہ فضا میں چلا گیا۔‘\nڈاکٹر فیروز اچکزئی کہتے ہیں کہ ’اس دوران دوبارہ کوشش کی گئی مگر کامیابی نہیں ہوئی۔ اب طیارہ ممکنہ طور پر تیز ہوا کی وجہ سے ہچکولے لے رہا تھا جس کے باعث مسافروں میں خوف و ہراس پیدا ہوا۔ کسی کو کچھ سمجھ نہیں آ رہی تھی۔ لوگ کلمہ پڑھ رہے تھے۔‘\nڈاکٹر فیروز اچکزئی کہتے ہیں کہ 'خراب موسم کے باعث لینڈنگ نہ ہونا بڑی بات نہیں ہے مگر جہاز کے کپتان کی جانب سے بار بار لینڈنگ کی کوشش کرنے کا مجھے پہلی مرتبہ تجربہ ہوا۔ اس سے پہلے بھی فضائی سفر کیے اور ایسی صورتحال پیش آئی جس پر جہاز کو دوسرے ایئر پورٹ پر اتار لیا گیا تھا۔‘\nوہ دعویٰ کرتے ہیں کہ اس دوران جہاز میں موجود مسافروں میں اضطراب پیدا ہو گیا تھا۔ ’کچھ لوگ بہت ڈر گئے تھے۔ کچھ کلمہ اور قران کی تلاوت کر رہے تھے۔ جہاز کے اندر ایک خوف کا ماحول تھا۔‘\nاکٹر فیروز اچکزئی نے دعویٰ کیا کہ ’اس دوران جہاز میں ایئر کنڈیشن سسٹم بھی بند ہو گیا تھا اور اس وجہ سے بھی کئی لوگوں کی حالت خراب ہو گئی تھی۔‘\nڈاکٹر سہیل خان بھی اسی پرواز کے مسافر ہیں۔ وہ گذشتہ روز اپنی اہلیہ اور چار بچوں کے ہمراہ کراچی سے کوئٹہ سفر کر رہے تھے۔\nڈاکٹر سہیل خان کا کہنا تھا کہ 'جب پرواز کوئٹہ پہنچی تو جہاز نے پہلی مرتبہ لینڈنگ کی کوشش کی اور اتنا نیچے آگیا کہ اس وقت ہمارے موبائل سگنلز آ گئے تھے۔ پھر یک دم پتا نہیں کیا ہوا جہاز نے ایک دم رفتار تیز کی اور دوبارہ بلند ہو گیا۔ شہر کے گرد چکر لگانے کے بعد جہاز کے کپتان نے دوبارہ لینڈنگ کی کوشش کی مگر پھر کامیابی نہیں ہوئی۔''\nڈاکٹر سہیل خان کا کہنا تھا کہ 'اس دوران ہمیں کچھ علم نہیں تھا کہ کیا ہو رہا ہے۔ جہاز کے کپتان کی طرف سے کوئی اعلان نہیں کیا گیا تھا۔ مگر جب دوسری مرتبہ لینڈنگ کی کوشش ناکام ہوئی تو مسافروں نے پریشانی کے عالم میں جہاز کے عملے سے پوچھنا شروع کیا کہ کیا ہو رہا ہے؟'\nڈاکٹر سہیل خان کہتے ہیں کہ 'اس وقت جہاز کے کپتان کی طرف سے اعلان کیا گیا کہ جہاز بالکل ٹھیک ہے، اس میں کوئی مسئلہ نہیں ہے۔ صرف خراب موسم کے باعث لینڈنگ میں دشواری پیش آ رہی ہے۔ وہ تیسری کوشش کرنے لگے ہیں اور اگر اس میں کامیابی نہ ہوئی تو وہ جہاز کو واپس کراچی لے جائیں گے۔'\nڈاکٹر سہیل کا کہنا ہے کہ 'تیسری کوشش کی گئی وہ بھی ناکام ہوئی جس کے بعد ہمیں لگا کہ اب کراچی واپس جائیں گے۔ مگر جہاز دوبارہ تھوڑی دیر تک فضا میں رہا اور پھر اچانک لینڈنگ شروع کر دی گئی۔'\nانھوں نے جہاز کے کپتان کی جانب سے کراچی واپس نہ جانے پر گمان کرتے ہوئے کہا کہ 'ایسا لگتا ہے کہ شاید جہاز میں اتنا ایندھن نہیں تھا یا شاید کپتان نے لینڈنگ کرنے کو اپنی ضد بنا لیا تھا۔ معاملہ جو بھی ہو اس دوران جہاز میں موجود بزرگ، خواتین، بچوں کی حالت غیر ہو چکی تھی۔'\nاس واقعے پر کمشنر کوئٹہ محمد حمزہ شفقت نے بھی سوشل میڈیا پلیٹ فارم ایکس پر ٹویٹ کرتے ہوئے لکھا کہ ’کوئٹہ میں معجزانہ لینڈنگ! فلائی جناح کا طیارہ شدید گرد و غبار کے طوفان کے دوران چار بار لینڈنگ کی کوشش کرتا رہا جبکہ ایندھن بھی کم ہو رہا تھا۔ شکر ہے کہ چوتھی کوشش کامیاب رہی اور ممکنہ تباہی سے بچاؤ ہو گیا۔ پی آئی اے کی پرواز کو تیز آندھی کی وجہ سے کراچی موڑ دیا گیا ہے۔ سوشل میڈیا پر مسافروں کے بے ہوش ہونے کی خبریں درست نہیں ہیں۔ الحمدللہ، سب محفوظ ہیں۔‘\nتاہم ان کی جانب سے ایسا دعویٰ بھی سامنے آیا کہ اس پرواز میں ایندھن کم تھا، اس لیے پرواز کو واپس کراچی نہیں بھیجا گیا بلکہ جہاز کا کپتان لینڈنگ کی کوشش کرتا رہا۔ انھوں نے پاکستان سول ایویشن سے تحقیقات کا مطالبہ کیا ہے۔\nتاہم جہاز میں ایندھن کم ہونے کے دعوؤں پر بی بی سی نے جب فلائی جناح کے ڈائریکٹر عاطف سے رابطہ کیا تو انھوں نے اس کی تردید کی۔ ان کا کہنا تھا کہ 'ایسا کچھ نہیں تھا' اور یہ کہ وہ فی الحال اس سے متعلق مزید معلومات فراہم نہیں کر سکتے۔\nان کا کہنا تھا کہ وہ اس متعلق اپنا تفصیلی بیان بعد ازاں جاری کریں گے تاہم تحریر کی اشاعت تک انھوں نے بی بی سی کو کوئی بیان یا موقف نہیں دیا۔\nاس بارے میں پاکستان سول ایوی ایشن کے ڈائریکٹر سیکورٹی اور ترجمان شاہد قادر نے بی بی سی سے بات کرتے ہوئے کہا کہ جہاز میں ایندھن کم ہونے کا 'سوال ہی پیدا نہیں ہوتا۔'\nان کا کہنا تھا کہ اس واقعے کے متعلق ان کے پاس کوئی ایسی اطلاعات یا شکایت نہیں ہے تاہم وہ اس واقعے پر کوئی تبصرہ نہیں کر سکتے۔\nاگرچہ انھوں نے کہا کہ 'فلائی جناح بین الاقوامی معیار کے مطابق آپریشنز انجام دے رہی ہے اور سول ایوی ایشن تمام معاملات کی نگرانی کر رہی ہے اور ایسے میں جہاز میں ایندھن کی کمی ہونا ممکن نہیں۔'\nکوئٹہ ایئرپورٹ پر سول ایوی ایشن کے حکام سے رابطہ کیا گیا تو ایک افسر نے نام ظاہر نہ کرنے کی شرط پر بتایا کہ گذشتہ روز کوئٹہ میں تیز ہوائیں چل رہی تھیں جبکہ گردوغبار بھی تھا، اس صورتحال کے باعث وزیبلٹی (حدنگاہ) کم تھی جبکہ ہوا کا دباؤ زیادہ تھا۔\nسول ایوی ایشن کے اہلکار نے بھی سوشل میڈیا پر گردش کرنے والے ان دعووں کی تردید کی کہ لینڈنگ سے قبل طیارے میں دس سے پندرہ منٹ کا ایندھن رہ گیا تھا۔\nسول ایوی ایشن کے اہلکار نے بتایا کہ کوئٹہ ایئرپورٹ کے اطراف میں پہاڑ ہیں اور اس باعث یہاں ہوا تیز ہوتی ہے، اس لیے یہاں ایسے مسائل پیدا ہوتے ہیں۔\nکوئٹہ ایئرپورٹ پر سول ایوی ایشن کے اہلکار کے مطابق ’ایسے موسم میں گو ٹچ ایک روٹین کا عمل ہوتا ہے۔ اس نے تین بار کوشش کی لیکن ہوا تیز ہونے کی وجہ سے وہ نہیں اتر سکا تاہم چوتھی مرتبہ جب ہوا کا دباؤ کم ہوا تو پھر پائلٹ نے جہاز کو اتار دیا۔‘\nسول ایوی ایشن کے اہلکار کا کہنا تھا کہ 'یہ لینڈنگ کی کوشش اس وقت خطرناک ہوتی جب جہاز کے ٹائر رن وے کو چھوتے اور وہ پھر اوپر جاتا لیکن یہاں ایسا نہیں ہوا بلکہ پائلٹ نے فضا میں ہی تین بار اترنے کے لیے نیچے آنے کی کوشش کی لیکن جب لینڈنگ ممکن نہیں ہوئی تو وہ فضا ہی سے دوبارہ بلندی پر گیا۔'\nانھوں نے مزید بتایا کہ فلائی جناح کا طیارہ 'چھوٹا تھا، اس لیے پائلٹ نے اس کو چالیس منٹ تک فضا میں رکھا جب ہوا کا دباؤ کم ہوا تو پائلٹ نے اس کو اتار دیا۔'\nاس سوال پر کہ بعض پروازوں کی لینڈنگ یہاں معمول کے مطابق ہوئی جبکہ بعض کو واپس موڑ دیا گیا ایسا کیوں ہے، تو ان کا کہنا تھا کہ 'طیاروں میں ٹیکنالوجی کا فرق ہوتا ہے اور ٹیکنالوجی بہتر ہو تو کم وزیبلٹی میں بھی جہازوں کو اتارنے میں کوئی مشکل پیش نہیں آتی۔'\nاس بارے میں کمرشل پائلٹ اور پالپا کے عہدیدار کیپٹن طارق یحییٰ نے بی بی سی کو بتایا کہ 'کوئی بھی پائلٹ جان بوجھ کر مسافروں کی جان کو خطرے میں نہیں ڈالتا۔'\nکپیٹن طارق کا کہنا تھا کہ اس صورتحال میں ایئر لائن اور سول ایویشن میں کچھ ایسے اصول و ضوابط ہیں جن پر دنیا بھر کے ادارے اور ایئر لائنز عمل کرتے ہیں۔\nوہ کہتے ہیں کہ کوئٹہ کا ایئرپورٹ ایک مشکل ایئرپورٹ اس لیے ہے کیونکہ وہ ایک وادی میں ہے اور وہاں ہوا کا دباؤ زیادہ ہوتا ہے۔\nوہ کہتے ہیں کہ رن وے کے قریب جو ہوا کا دباؤ یا جہاز کو ٹربیولنس کا سامنا کرنا پڑتا ہے اس کو تکنیکی طور پر ونڈ شیئر کہا جاتا ہے۔ ونڈ شیئر جہاز کے اڑان بھرنے یا لینڈنگ کے دوران بہت اہم حصہ ہوتی ہے اور تربیت کے دوران اس پر بہت زیادہ توجہ دی جاتی ہے۔\nوہ کہتے ہیں کہ زمین کے قریب ونڈ شییر ایک خطرناک عمل ہے اور اس سے جہاز کی پرفارمنس پر بہت اثر پڑتا ہے۔ 'اگر زمین کے قریب ونڈ شیئر زیادہ ہو تو 99 فیصد یہ عالمی پالیسی ہے کہ اس دوران آپ نہ لینڈ کرتے ہیں اور نہ ہی اڑان بھرتے ہیں۔'\nوہ کہتے ہیں کہ فلائی جناح سمیت دنیا بھر کی ایئرلاینز کی یہ پالیسی ہے کہ اگر ونڈ شیئر زیادہ ہے تو آپ یا تو کسی اور زاویے سے لینڈنگ اپروچ بنائیں یا پھر کسی متبادل ایئر پورٹ پر لینڈ کریں۔\nکیپٹن طارق یحییٰ کہتے ہیں کہ اگرچہ کوئٹہ ایئرپورٹ پر رن وے تو طویل ہے مگر پہاڑوں کی وجہ سے وہاں ہوا کا دباؤ زیادہ ہوتا ہے اور آپ کو پہاڑوں کی بجائے دوسری طرف سے لینڈنگ اپروچ کرتے ہیں کیونکہ وہاں لینڈنگ آلات لگے ہوئے ہیں۔\nان کا کہنا تھا کہ لینڈنگ کے وقت ٹیل ونڈ کو بھی مدنظر رکھنا ہوتا ہے۔ ٹیل ونڈ لینڈنگ کے وقت جہاز کے پیچھے سے آنے والی ہوا کے دباؤ یا رفتار کو کہا جاتا ہے۔ بوئنگ 777 یا  اے 320 ایئربس کی ٹیل ونڈ کی حد 15 ناٹ ہوتی ہے۔ اگر یہ رفتار 15 ناٹ سے زیادہ ہو تو آپ لینڈ نہیں کر سکتے۔\nوہ کہتے ہیں کہ اگر کوئی جہاز متعدد لینڈنگ کرنے کی کوشش کرتا ہے تو اس کے لیے جہاز کے کپتان کے پاس بہت زیادہ مضبوط وجہ ہونی چاہیے۔ مگر اس کا سب سے بہتر فیصلہ اس صورتحال میں جہاز کا پائلٹ یا کپتان ہی کر سکتا ہے۔\nسول ایوی ایشن کے ایک اہلکار نے بی بی سی کو بتایا کہ ہر طیارے میں اتنا ایندھن ہوتا ہے کہ کسی وجہ سے منزل مقصود پر نہ اترنے کی صورت میں وہ دوسرے شہر آسانی سے جاسکتا ہے۔ 'جیسا کہ اسلام آباد سے آنے والے پی آئی اے کی پرواز کی صورت میں ہوا جب اس نے کوئٹہ ایئرپورٹ پر لینڈ نہیں کیا تو اس میں اتنا ایندھن تھا کہ وہ یہاں سے کراچی گیا۔'\nکیپٹن طارق یحییٰ بتاتے ہیں کہ ٹیک آف سے لینڈنگ تک جہاز کے اندر اتنا ایندھن ہوتا ہے کہ وہ باآسانی کہیں اور بھی لینڈ کر سکے۔ 'اگر کوئٹہ میں کسی وجہ سے لینڈنگ نہیں ہو سکتی تو متبادل ایئرپورٹ تک جانے کا ایندھن طیارے میں موجود ہوتا ہے۔'\nوہ کہتے ہیں کہ طیارے میں لینڈنگ کی کوششوں کے ساتھ ساتپ متبادل ایئرپورٹ تک جانے کا ریزرو فیول ہوتا ہے۔ 'ایئرلائنز کی عموما یہ پالیسی ہے کہ جہاں بات ریزرو فیول تک جاتی ہے تو آپ اپنے متبادل ایئرپورٹ کی طرف جاتے ہیں۔'",
        "published_date": "Mon, 19 May 2025 14:52:15 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cy90v8yxj79o#1",
        "title": "انڈیا میں ایپل کی فیکٹری کا خواب جو امریکہ، چین معاہدے سے ٹوٹ سکتا ہے",
        "link": "https://www.bbc.com/urdu/articles/cy90v8yxj79o",
        "image_url": "https://ichef.bbci.co.uk/news/1024/branded_urdu/66f2/live/7d9bc1f0-30bc-11f0-9228-d36f84fd1370.jpg",
        "article": "جیسے ہی انڈیا نے دنیا کی فیکٹری بننے کے اپنے دیرینہ خواب کی جانب کچھ پیش رفت دکھائی واشنگٹن اور بیجنگ نے ایک نیا تجارتی معاہدہ کر لیا۔ یہ ایک ایسا فیصلہ ہے جو انڈیا کے چین کی جگہ عالمی مینوفیکچرنگ کا مرکز بننے کے خواب پر پانی پھیر سکتا ہے۔\nگذشتہ ہفتے امریکی صدر ڈونلڈ ٹرمپ کی جانب سے چین پر عائد ٹیرف ایک ہی رات میں 145 فیصد سے کم ہو کر 30 فیصد رہ گیا جبکہ انڈیا پر یہ شرح 27 فیصد برقرار رہی۔ یہ پیش رفت سوئٹزرلینڈ میں امریکہ اور چین کے درمیان طے پانے والے معاہدے کے نتیجے میں ہوئی۔\nاس کے اثرات پر روشنی ڈالتے ہوئے نئی دہلی میں قائم تھنک ٹینک گلوبل ٹریڈ ریسرچ انسٹیٹیوٹ (جی ٹی آر آئی) کے سربراہ اجے سریواستو کہتے ہیں: ’جو سرمایہ کاری چین سے انڈیا منتقل ہو رہی تھی، وہ یا تو رُک سکتی ہے یا واپس چین کا رُخ کر سکتی ہے۔ سستی اسمبلی لائنز تو شاید انڈیا میں ہی رہیں لیکن ویلیو ایڈیڈ مینوفیکچرنگ یا جدید اور منافع بخش صنعتیں خطرے میں ہیں۔‘\nیہ بدلا ہوا منظرنامہ اس جوش و خروش کے برعکس ہے جو پچھلے مہینے نئی دہلی میں اس وقت دیکھنے کو ملا جب ایپل نے اشارہ دیا تھا کہ وہ امریکہ کے لیے تیار کیے جانے والے آئی فونز کی زیادہ تر پیداوار چین سے انڈیا منتقل کر رہا ہے۔\nممکن ہے کہ ایپل کا منصوبہ اب بھی جاری رہے، اگرچہ صدر ٹرمپ نے بعد میں انکشاف کیا کہ انھوں نے ایپل کے سی ای او ٹِم کُک کو انڈیا میں فیکٹری نہ لگانے کا مشورہ دیا تھا کیونکہ اُن کے مطابق انڈیا ’دنیا میں سب سے زیادہ ٹیرف لینے والے ممالک میں شامل ہے۔‘\nتاہم کیپیٹل اکنامکس کے ماہر معاشیات شِلان شاہ نے معاہدے سے قبل اپنے ایک نوٹ میں لکھا تھا کہ ’فی الحال انڈیا، امریکہ کے لیے چین کا متبادل بننے کی مضبوط پوزیشن میں ہے۔‘ اُن کے مطابق انڈیا کی امریکہ کو کی جانے والی 40 فیصد برآمدات وہی اشیا ہیں جو چین بھی فراہم کرتا ہے۔\nچینی مصنوعات کی جگہ لینے کے ابتدائی آثار پہلے ہی سامنے آ چکے تھے۔ انڈین صنعتکاروں کے ایک حالیہ سروے کے مطابق برآمدی آرڈرز کی شرح 14 سال کی بلند ترین سطح پر پہنچ گئی ہے۔\nجاپانی بروکرج فرم ’نومورا‘ نے بھی اس رجحان کی تصدیق کرتے ہوئے کہا ہے کہ انڈیا خاص طور پر الیکٹرانکس، ٹیکسٹائل اور کھلونوں جیسے شعبوں میں کم اور درمیانی ٹیکنالوجی کی مینوفیکچرنگ میں ہونے والی ’ٹریڈ ڈائیورژن اور سپلائی چین کی تبدیلی‘ سے فائدہ اٹھا رہا ہے۔\nکچھ ماہرین کا ماننا ہے کہ اگرچہ چین اور امریکہ نے حال ہی میں اپنے تجارتی تعلقات کو ’ری سیٹ‘ کیا ہے لیکن دونوں کے درمیان سٹریٹجک دوری بڑھتی رہے گی اور مستقبل میں اس کا فائدہ انڈیا کو ہو سکتا ہے۔\nایک وجہ یہ ہے کہ ماضی کے مقابلے میں نریندر مودی کی حکومت اب غیر ملکی کمپنیوں کو انڈیا میں سرمایہ کاری کی زیادہ کھلی اجازت دے رہی ہے۔ اس نئی پالیسی سے انڈیا کو فائدہ ہو سکتا ہے۔\nاس کے علاوہ انڈیا اور امریکہ ایک ممکنہ تجارتی معاہدے پر بھی بات چیت کر رہے ہیں۔ اگر یہ معاہدہ ہو جاتا ہے تو ایشیا کی تیسری بڑی معیشت ان عالمی کمپنیوں کو اپنی طرف کھینچ سکتی ہے جو اب چین پر انحصار کم کرنا چاہتی ہیں۔\nحال ہی میں انڈیا نے برطانیہ کے ساتھ ایک معاہدہ کیا ہے جس کے تحت وہسکی اور گاڑیوں جیسے شعبوں پر ٹیکس کم کیے گئے ہیں۔ یہ اشارہ دیتا ہے کہ دلی، امریکہ کے ساتھ جاری مذاکرات میں ٹرمپ کو بھی ایسی رعایتیں دے سکتا ہے۔\nلیکن یہ تمام مثبت باتیں ایک طرف، حقیقت یہ ہے کہ سب کچھ اتنا آسان نہیں ہے۔\nجاپان کے نومورا بینک سے ماہر معاشیات سونل ورما اور آرودیپ نندی کا کہنا ہے کہ یہ حقیقت ہے کہ چین اب پھر مقابلے میں آ چکا ہے مگر اس کے باوجود دیگر ایشین ممالک بھی اس دوڑ سے باہر نہیں ہیں، ویتنام جیسے ممالک بھی میدان میں موجود ہیں۔ \nایسے میں اب انڈیا کو اس موقع سے فائدہ اٹھانے کے لیے ایسے کسی ٹیرف کو متعارف کرانے کی ضرورت ہے جس سے کاروبار میں آسانی سے اصلاحات ممکن ہو سکیں۔\nکاروبار میں بہت زیادہ مسابقت نے غیرملکی سرمایہ کار کو بھی مایوس کر دیا ہے اور یوں اس سے انڈیا کی مینوفیکچرنگ کی پیداوار رک کر رہ گئی ہے جس سے نئی دہلی کی اس شعبے میں مجموعی قومی پیداوار (جی ڈی پی) گذشتہ دو دہائیوں سے 15 فیصد پر رکی ہوئی ہِے۔ \nمودی حکومت کی پیداوار سے جڑے ریلیف، پروڈکشن لنکڈ انسنٹیو، یعنی پی ایل آئی کی سکیم نے بھی اس تناسب کو بہتر کرنے میں بہت کم کامیابی حاصل کی ہے۔ \nحکومت کے تھنک ٹینک ’نیتی آئیوگ‘ نے بھی تسلیم کیا ہے کہ چین سے سرمایہ کار کی دلچسپی کو انڈیا لانے کے لیے حکومت کو زیادہ کامیابی حاصل نہیں ہو سکی ہے۔ اس کے مطابق کم اجرت پر کام کرنے والے مزدور، ٹیکس کے سادہ قوانین، کم ٹیرف اور فعال فری ٹریڈ اگریمنٹس نے ویتنام، تھائی لینڈ، کمبوڈیا اور ملیشیا جیسے ممالک کی برآمدات کو  بڑھانے میں مدد دی ہے جبکہ انڈیا اس شعبے میں پیچھے رہ گیا ہے۔\nنومورا کا کہنا ہے کہ ایک اور تشویش کی بات انڈیا کا خام مال کے لیے چین پر انحصار ہے۔ اس خام مال میں وہ الیکٹرانکس کی اشیا اور پرزے بھی شامل ہیں جو آئی فونز میں بھی استعمال ہوتے ہیں اور یہی چیز نئی دہلی کی کمزوری بن کر سامنے آ رہی ہے جس وجہ سے انڈیا اب اس کی سپلائی چین کو مکمل طور پر اپنی طرف نہیں لا سکتا ہے۔ \nاجے سریواستو نے بی بی سی کو بتایا کہ جب زیادہ فون مقامی سطح پر تیار ہوں گے تو اس سے پھر انڈیا کی آئی فونز سے آمدنی بڑھے گی۔ \nان کے مطابق اس وقت ایپل امریکہ میں ہر فون کی فروخت پر 450 ڈالر کما رہا ہے جبکہ انڈیا 25 ڈالر سے بھی کم آمدنی حاصل کرتا ہے حالانکہ 1000 ڈالر کو انڈین برآمدات میں شمار کیا جاتا ہے۔\nاجے سریواستو کے مطابق انڈیا کو صرف زیادہ آئی فون کی ’اسیمبلنگ‘ سے زیادہ فائدہ نہیں پہنچے گا جب تک کہ ایپل اور اس کے سپلائرز مقامی سطح پر پرزے بنانا شروع نہیں کر دیتے اور زیادہ اہمیت کا حامل کام یہاں نہیں کرتے۔ \nان کی رائے میں اب اس کے بغیر تو انڈیا کے شیئرز بہت محدود ہی رہیں گے اور برآمدات کے اعداد و شمار صرف کاغذ پر ہی زیادہ نظر آئیں گے۔ ممکنہ طور پر اس سے بغیر کسی بڑی آمدنی کے ہی امریکہ کی طرف سے انڈیا کا زیادہ احتساب ہوتا نظر آئے گا۔\nجی ٹی آر آئی کے مطابق اس طرح کے کام کے لیے کوئی بڑی اہم نوعیت کی ملازمتوں کے مواقع بھی نہیں پیدا ہوتے۔ \nاجے سریواستو کے مطابق ’نوکیا‘ جیسی کمپنیوں کے بالکل برعکس جس نے سنہ 2007 میں انڈیا کے جنوبی شہر چنئی میں ایک فیکٹری قائم کی جہاں سپلائرز اکٹھے ہوئے۔ انھوں نے مزید کہا کہ ’آج کے سمارٹ فون بنانے والے زیادہ تر پرزے درآمد کرتے ہیں اور انڈیا میں سپلائی چین بنانے کے بجائے کم ٹیرف کا مطالبہ کرتے ہیں۔‘\nانھوں نے کہا کہ ’بعض صورتوں میں کی گئی سرمایہ کاری انڈیا کی پی ایل آئی سکیم کے تحت حاصل کردہ سبسڈی سے کم ہوسکتی ہے۔ \nآخر میں ایسے خدشات بھی ظاہر کیے جا رہے ہیں کہ چینی برآمد کنندگان انڈیا کو استعمال کرنے کی کوشش کر سکتے ہیں تاکہ وہ مصنوعات کو امریکہ بھیج سکیں۔\nایسا لگتا ہے کہ انڈیا اس طرح کے نقصانات سے متعلق زیادہ باخبر نہیں ہے۔ ملک کے سب سے بڑے معاشی مشیر نے گذشتہ برس کہا تھا کہ انڈیا کو چین سے زیادہ کاروبار اپنی طرف متوجہ کرنے کی ضرورت ہے اور برآمدات والی کمپنیاں قائم کر کے اپنی مینوفیکچرنگ انڈسٹری کو فروغ دینے کی ضرورت ہے۔ انڈیا کے معاشی امور کے مشیر کا یہ بیان اس حقیقت کو تسلیم کرنا ہے کہ انڈیا کی اپنی انڈسٹریل پالیسی نے وہ نتائج نہیں دیے جس کی توقع کی جا رہی تھی۔\nماہرین خبردار کرتے ہیں اس سے انڈیا کی مقامی دانش اور اپنی صنعتی بنیاد کو بڑھانے کی صلاحیت کو مزید کم کیا جا سکتا ہے۔\n یہ سب یہ ظاہر کرتا ہے کہ ایپل کی طرح کے جتنی بھی بڑے اعلانات اور شہ سرخیاں ہیں اس کے باوجود انڈیا ابھی اپنی مقامی فیکٹری کے خواب سے بہت دور ہے۔ \nاجے سریواستو نے ایک سوشل میڈیا پوسٹ کے ذریعے پالیسی سازوں پر زور دیا کہ اپنی پیداواری لاگت کو کم کریں، لاجسکٹس کو بہتر بنائیں اور ریگولیٹری نظام میں بے یقینی کا خاتمہ کریں۔ \nان کے مطابق ہمیں بالکل واضح ہونا چاہیے۔ امریکہ اور چین کے تعلقات کی بحالی خسارے سے بچنا ہے اور یہ کوئی مستقل حل نہیں ہے۔ انڈیا کو ایک طویل کھیل کے لیے تیار رہنا ہوگا وگرنہ اسے ایک طرف دھکیل دیا جائے گا۔",
        "published_date": "Mon, 19 May 2025 15:19:11 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cz0d1m2ll7zo#1",
        "title": "آئی ایم ایف کی نئی شرائط: استعمال شدہ گاڑیوں کی درآمد پر چھوٹ سمیت وہ شرائط جو عام پاکستانیوں کی زندگی متاثر کر سکتی ہیں",
        "link": "https://www.bbc.com/urdu/articles/cz0d1m2ll7zo",
        "image_url": "https://ichef.bbci.co.uk/news/1024/branded_urdu/a00c/live/944bceb0-3466-11f0-8947-7d6241f9fce9.jpg",
        "article": "بین الاقوامی مالیاتی فنڈ (آئی ایم ایف) نے پاکستان کے لیے ایکسٹینڈڈ فنڈ فسیلٹی (ای ایف ایف) کے سات ارب ڈالر کے قرض پروگرام کے سلسلے میں کچھ نئی شرائط عائد کرنے کے ساتھ کچھ پرانی شرائط پر عملدرآمد کے لیے زور دیا ہے۔\nواضح رہے کہ گذشتہ دنوں اس قرض پروگرام کے تحت بین الاقوامی ادارے نے پاکستان کے لیے 1.2 ارب ڈالر کی دوسری قسط جاری کی تھی۔ \nسنیچر کو جاری ہونے والی سٹاف لیول معاہدے کی جائزہ رپورٹ میں پروگرام، اس کی شرائط اور اس پر عمل درآمد پر جائزے کے ساتھ کچھ نئی شرائط بھی عائد کی گئی ہیں تاکہ ان پر عملدرآمد کر کے اس پروگرام کے تسلسل کو برقرار رکھا جا سکے۔\nآئی ایم ایف کی جانب سے اپنی نئی رپورٹ میں پاکستان میں معیشت اور گورننس کے شعبوں میں 11 نئی شرائط عائد کرنے کے ساتھ کچھ پرانی شرائط پر عملدرآمد کرنے کے لیے بھی زور دیا گیا اور ان کے لیے ٹائم فریم بھی دیا گیا ہے۔\nآئی ایم ایف کی نئی شرائط کے متعلق آئی ایم ایف امور کی کوریج کرنے والے صحافی اور ماہرین کا کہنا ہے کہ اس کا بنیادی مقصد پاکستان کے مالیاتی نظم و ضبط کو برقرار رکھنا ہے تاکہ مالی خسارہ کم ہو۔ \nتاہم ان کے بقول یہ شرائط حکومتی شعبوں اور عام پاکستانیوں کی زندگی پر بھی اثر انداز ہوتی ہیں۔\nآئی ایم ایف کی جانب سے دیگر شرائط کے علاوہ پاکستان میں پرانی گاڑیوں کی درآمد کے حوالے سے بھی چھوٹ دی گئی جس کے باعث ان کی قیمتوں میں نمایاں تبدیلی کا امکان ظاہر کیا جا رہا ہے۔ آئیے پہلے جانتے ہیں کہ یہ 11 شرائط ہیں کیا۔\nآئی ایم ایف کی پاکستان کے لیے جاری کردہ رپورٹ میں 11 نئی شرائط یا تجاویز مقرر کی گئی ہیں جن پر پاکستان کو عملدرآمد کرنے کے لیے کہا گیا ہے تاکہ قرض پروگرام کو جاری رکھا جا سکے۔\nان 11 شرائط میں سر فہرست ملک کے نئے مالی سال کے بجٹ کو آئی ایم ایف سٹاف لیول معاہدے کے تحت بنا کر پارلیمان سے منظور کروانے کا مطالبہ ہے۔\nآئی ایم ایف شرائط کے مطابق مالی سال 2026 کے بجٹ کی پارلیمانی منظوری آئی ایم ایف سے طے شدہ اہداف کے مطابق جون 2025 کے آخر تک حاصل کرنا لازم قرار دیا گیا ہے۔\nدوسری شرط میں  زرعی آمدن پر نیا ٹیکس لاگو کرنے کے لیے ایک جامع پلان بنانے کا مطالبہ کیا گیا ہے جس میں ریٹرن فائلنگ، ٹیکس دہندہ کی شناخت، رجسٹریشن، آگاہی مہم اور تعمیل میں بہتری لانے کے منصوبے شامل ہیں۔ اس کی آخری تاریخ 30 جون 2025 مقرر کی گئی ہے۔\nتیسری شرط کے مطابق حکومت کو ایک گورننس ایکشن پلان شائع کرنا ہو گا تاکہ اہم حکومتی کمزوریوں کی اصلاح کی جا سکے۔\nچوتھی شرط حکومتی کفالت پروگرام جیسے بینظیر انکم سپورٹ پروگرام کے تحت دی جانے والی نقد امداد میں سالانہ مہنگائی کے تناسب سے اضافہ ہے تاکہ خریداری کی حقیقی قوت برقرار رہے۔\nپانچویں شرط میں مطالبہ کیا گیا ہے کہ حکومت کو 2027 کے بعد کے مالیاتی شعبے کی حکمت عملی پر مبنی ایک منصوبہ شائع کرنا ہو گا جس میں 2028 کے بعد کا ادارہ جاتی اور ضابطہ جاتی فریم ورک شامل ہو۔\nتوانائی کے شعبے میں چار نئی شرائط عائد کی گئی ہیں۔ \nپہلی شرط میں حکومت کو یکم جولائی تک بجلی اور گیس کے نرخوں کی سالانہ بنیاد پر نظرثانی کا نوٹیفکیشن جاری کرنا ہو گا تاکہ نرخ لاگت کی بنیاد پر برقرار رہیں۔ دوسری شرط میں گیس کے نرخوں کی ششماہی بنیاد پر ایڈجسٹمنٹ کا نوٹیفکیشن جاری کرنا ہو گا۔\nتیسری شرط میں پارلیمان کو رواں ماہ کے آخر تک کیپٹو پاور لیوی آرڈیننس کو مستقل قانون بنانے کے لیے قانون سازی کرنی ہو گی۔ اس شعبے کی چوتھی شرط میں ایک اور قانون سازی کے تحت بجلی کے بلوں میں قرض ادائیگی سرچارج پر زیادہ سے زیادہ کی حد کو ختم کرنے کا کہا گیا ہے جس کی لیے جون کے آخر تک کی ڈیڈ لائن دی گئی ہے۔\nتجارت، سرمایہ کاری اور ڈی ریگولیشن کے شعبے میں آئی ایم ایف کی جانب سے دو مطالبات کیے گئے۔ \nپہلی شرط میں مطالبہ کیا گیا ہے کہ پاکستان سپیشل ٹیکنالوجی زونز اور دیگر صنعتی زونز میں دی گئی تمام مراعات کو 2035 تک مکمل طور پر ختم کرنے کے لیے ایک منصوبہ تیار کرے گا، جو سال کے آخر تک مکمل کرنا لازم ہے۔\nدوسری شرط میں کہا گیا ہے کہ پاکستان پارلیمان میں قانون سازی کے ذریعے استعمال شدہ گاڑیوں کی کمرشل امپورٹ پر پابندی ختم کرے جو ابتدائی طور پر پانچ سال سے کم استعمال کی گئی گاڑیوں کی درآمد پر پابندیوں کے خاتمے کے لیے ضروری ہے۔ یہ قانون سازی جولائی کے آخر تک کرنا ہو گی۔\nاس بارے میں آئی ایم ایف اور پاکستان کے امور کی کوریج کرنے والے سینیئر صحافی مہتاب حیدر نے بی بی سی کو بتایا کہ یہ بہت اہم شرط ہے اور پہلی بار یہ شرط آئی ہے کہ سٹاف لیول معاہدے کے تحت نیا بجٹ بنے گا۔\nانھوں نے کہا اس کا مطلب ہے کہ جو نیا بجٹ ہو وہ اس طرح بنے کہ اس میں سٹاف لیول معاہدے میں طے پانے والے تمام اہداف کو حاصل کیا جا سکے۔\nمہتاب حیدر نے کہا کہ اس سلسلے میں پرائمری بجٹ یعنی قرضوں اور ان پر سود کی ادائیگی کے بغیر اسے سرپلس کرنا ہو گا جس کے لیے ریونیو میں اضافہ اور اخراجات میں کی کرنا ہو گی۔\nانھوں نے کہا کہ فی الحال دفاعی بجٹ تو کم نہیں ہو گا تاہم ترقیاتی بجٹ پر کٹ لگ سکتا ہے۔ اسی طرح حکومت بظاہر بجٹ میں بڑے بڑے منصوبوں کا اعلان تو کر سکتی ہے تاہم ان حالات میں لگتا ہے کہ انھیں شروع یا مکمل نہیں کیا جا سکے گا۔\nآئی ایم ایف کی جانب سے بجلی و گیس کے شعبے میں جن شرائط کا کہا گیا ہے ان میں اس شعبے میں ٹیرف پر سالانہ بنیادوں پر نظر ثانی شامل ہے جبکہ اسی طرح بجلی کے بل میں قرض سرچارج کی حد کو کم کرنے کا کہا گیا ہے جو اس وقت 3.21 روپے فی یونٹ ہے اور اس شرط کو جون کے آخر تک مکمل کرنا ہو گا۔\nتجزیہ کار مہتاب حیدر نے بتایا کہ ’بجلی و گیس کے شعبے میں ان شرائط کا مقصد ان کی پیداوار پر اٹھنے والی لاگت کو پورا کرنا ہے۔ پاکستان میں بجلی و گیس کی لاگت پوری طرح ریکور نہ ہونے کی وجہ سے اس شعبے میں گردشی قرضہ کئی سو ارب روپے تک پہنچ چکے ہیں۔‘\nمہتاب حیدر نے کہا کہ ’گیس کی قیمت بڑھنے کا امکان ہے جس سے صارفین کو زیادہ بل ادا کرنے پڑ سکتے ہیں۔ ان کے مطابق قرض سر چارج پر عائد حد کے خاتمے سے بجلی کی قیمت پر بھی کچھ اثر ہو سکتا ہے۔‘\nتوانائی شعبے کے ماہر راؤ عامر علی نے اس سلسلے میں بی بی سی کو بتایا کہ ’بجلی و گیس کے لیے سالانہ بنیادوں پر ٹیرف پر نظر ثانی کی جو شرط آئی ایم ایف کی جانب سے آئی ہے اس میں پاکستان سے کہا گیا کہ اس پر عملدرآمد کریں کیونکہ ملک میں پہلے سے سالانہ بنیادوں پر ان دونوں کے ٹیرف پر نظر ثانی کی جاتی ہے۔‘\nان کے مطابق ’بجلی کی قیمت میں اضافے کا امکان نہیں اور توقع ہے کہ اس میں تھوڑی کمی آئے گئی۔ سرچارج پر حد کے خاتمے کی شرط کا مقصد یہ ہے کہ گردشی قرضے کے خاتمے کے لیے بینکوں سے جو پیسہ لیا گیا ہے وہ اگر شرح سود بڑھتی ہے تو سرچارج میں اضافہ کر کے اس کی وصولی کی جائے تاکہ بجلی کے شعبے میں گردشی قرضہ زیادہ نہ ہو۔‘\nآئی ایم ایف کی جانب سے پاکستان کو کہا گیا ہے کہ وہ پارلیمان میں قانون سازی کے ذریعے استعمال شدہ گاڑیوں کی کمرشل امپورٹ پر پابندی ختم کرے جو ابتدائی طور پر پانچ سال سے کم استعمال ہونے والی گاڑیوں کی درآمد پر پابندیوں کے خاتمے کے لیے ضروری ہے۔ یہ قانون سازی جولائی کے آخر تک کرنا ہو گی۔\nآئی ایم ایف کے مطابق اس کا مقصد آزادانہ تجارت کو فروغ دینا ہے۔\nآل پاکستان موٹرز ڈیلرز اسوی ایشن کے چیئرمین ایچ ایم شہزاد نے بی بی سی کو بتایا کہ ’تین سال سے پانچ سال تک کی گاڑی درآمد کرنے کی اجازت سے امپورٹڈ گاڑی سستی ہو گی۔ انھوں نے کہا کہ گاڑیوں کی امپورٹ پر ٹیکسوں کو الگ کر کے بھی دیکھا جائے تو تین سال پرانی گاڑی اگر تین ہزار ڈالر میں امپورٹ ہو رہی ہے تو پانچ سال پرانی گاڑی 1400 سے 1500 ڈالر میں امپورٹ ہو گی جس سے عام افراد فائدہ اٹھا سکتے ہیں۔‘\nآٹو شعبے کے ماہر مشہود علی خان نے اس سلسلے میں کہا کہ آئی ایم ایف کی شرط پر عمل کرنے سے گاڑی سستی ہونے کا انحصار ڈیلر پر ہے کہ وہ کار کتنی سستی فروخت کرتا ہے۔\nتاہم انھوں نے کہا کہ ’اس سے لوکل آٹو پارٹس انڈسٹری بری طرح متاثر ہو گی کیونکہ گاڑیاں بنانے والے ادارے تو باہر سے پوری گاڑی امپورٹ کر کے بھی بیچ سکتے ہیں تاہم لوکل آٹو پارٹس انڈسٹری کی پیداوار اس سے منفی طور پر متاثر ہو گی۔‘\nپاکستان آٹو موٹو مینوفیکچررز اسوسی ایشن کے ڈائریکٹر جنرل عبدالوحید نے بی بی سی کے رابطہ کرنے پر بتایا کہ ’اسوسی ایشن اس سلسلے میں حکومت سے بات کرے گی تاہم انھوں نے کہا کہ اس شرط کی وجہ سے مقامی گاڑیاں تیار کرنے والی صنعت پر منفی اثرات مرتب ہوں گے۔‘\nخیال رہے کہ فی الحال ایف بی آر کے مطابق پاکستان میں کوئی بھی شخص تمام تقاضے پورے کر کے، یعنی ڈیوٹی اور ٹیکس ادا کر کے، نئی گاڑی درآمد کر سکتا ہے تاہم استعمال شدہ گاڑیوں کی درآمد کے لیے سمندر پار پاکستانیوں کا سہارا لینا پڑتا ہے۔\nاکثر استعمال شدہ گاڑیاں جاپان سے گفٹ سکیم کے تحت درآمد کی جاتی ہیں۔ امپورٹ پالیسی آرڈر 2022 کے تحت فی الحال تین سال سے زیادہ پرانی گاڑی کی درآمد کی اجازت نہیں ہے۔\nگفٹ سکیم میں سمندر پاکستانی اپنے خاندان (والدین، بہن بھائی، بچوں، شوہر یا بیوی) کو تحفے میں کار بھیج سکتے ہیں۔ اس حوالے سے بیرون ملک کرنسی میں ہی ڈیوٹی اور ٹیکس ادا کیے جاتے ہیں۔\nآئی ایم ایف کی اس شرط سے متعلق پاکستان کی چاروں صوبائی اسمبلیاں پہلے ہی قانون سازی کر چکی ہیں۔\nمگر آئی ایم ایف چاہتا ہے کہ زرعی ٹیکس کی وصولی کے لیے اس مالی سال کے آخر تک پاکستان کو طریقہ کار وضع کرنا ہے۔\nاس کے بارے میں ٹیکس امور کے ماہر ڈاکٹر اکرام الحق نے بی بی سی کو بتایا کہ ’قانون سازی تو ہو گئی ہے لیکن صوبے اس سلسلے میں ابھی بھی سست روی کا شکار ہیں۔‘\nانھوں نے کہا کہ ’پنجاب سب سے بڑا صوبہ ہے جہاں سب سے زیادہ زرعی ٹیکس اکٹھا ہونا ہے تاہم ابھی تک اس کے ریٹ بھی نہیں نکالے گئے کہ ٹیکس کا ریٹ کیا ہو گا۔‘\nانھوں نے کہا کہ ’اسی طرح زرعی ٹیکس کے ریٹرن فائل کرنے کا طریقہ کار بھی انگریزی میں ہے جو ایک عام کسان اور زمیندار کے لیے پریشان کن ہے۔ آئی ایم ایف کہتا ہے کہ تیس جون تک یہ طریقہ کار وضع کریں تاہم ابھی تک کوئی خاص پیشرفت نہیں ہو سکی۔‘\nان کے مطابق ملک میں زرعی ٹیکس کا نفاذ ضروری ہے تاہم اس کی وصولی کا جو معیار رکھا گیا ہے کہ چھ لاکھ آمدن پر یہ لگے گا وہ ’چھوٹے کسانوں اور زمینداروں کے لیے مالی طور پر مشکل ہو گا۔‘\nوہ کہتے ہیں کہ زرعی لاگت بڑھ گئی ہے اور اب ان کے لیے اس لاگت کو برداشت بھی کرنا ہے اور اس پر ٹیکس بھی دینا ہے، جو کہ ان کی مالی مشکلات بڑھا سکتا ہے۔\nآئی ایم ایف کی جانب سے اِن 11 نئی شرائط میں سول سرونٹس کے اثاثوں کی شرط تو شامل نہیں ہے تاہم جن تجاویز پر زور دیا گیا ان میں سے ایک شرط سول سرونٹس کے اثاثوں کو پبلک کرنے سے متعلق ہے۔\nعالمی ادارے نے پہلے اس کے لیے فروری 2025 کی شرط مقرر کی تھی تاہم اس پر عملدرآمد نہ ہونے کہ وجہ سے عالمی ادارے نے کہا ہے کہ اب اسے جون کے مہینے کے اختتام پر پورا کیا جائے۔\nڈاکٹر اکرام الحق نے اس سلسلے میں بتایا کہ یہ شرط بنیادی طور پر گورننس اور شفافیت کے زمرے میں آتی ہے جس میں 21 اور 22 گریڈ کے سول سروس کے افسران شامل ہیں۔\nانھوں نے کہا کہ آئی ایم ایف نے ملٹری اور سول سروس دونوں کے افسران کے اثاثوں کو پبلک کرنے کا کہہ رکھا ہے تاہم ابتدائی طور پر سول افسران کے اثاثوں کو ظاہر کرنے کا کہا گیا ہے۔",
        "published_date": "Mon, 19 May 2025 03:47:37 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c1kv40xeex3o#1",
        "title": "کیا بلوچستان میں علیحدگی پسند تنظیموں کا ترکی کے سامنے ہتھیار ڈالنے والی آزاد کرد ریاست کی حامی تنظیم سے موازنہ کیا جا سکتا ہے؟",
        "link": "https://www.bbc.com/urdu/articles/c1kv40xeex3o",
        "image_url": "https://ichef.bbci.co.uk/news/1024/branded_urdu/661e/live/02b5c970-3488-11f0-96c3-cf669419a2b0.jpg",
        "article": "’جیسا کہ کردستان میں علیحدگی کی تحریک ختم ہوئی، میں بلوچستان میں بھی ایسی نام نہاد تحریک کو ختم ہوتے دیکھ رہا ہوں کیونکہ بلوچستان کے لوگوں نے یہ فیصلہ کر لیا ہے کہ وہ بندوق کے زور پر کسی نظریے کو مسلط ہونے نہیں ہونے دیں گے۔‘\nوزیر اعلیٰ بلوچستان میر سرفراز بگٹی حالیہ دنوں میں دو مختلف تقاریب سے خطاب کرتے ہوئے یہ کہہ چکے ہیں اُن کے خیال میں بلوچستان میں جاری علیحدگی پسند تحریک کا انجام بھی وہی ہو گا جو آزاد کردستان کے لیے مسلح جدوجہد کرنے والی کالعدم تنظیم ’کردستان ورکرز پارٹی‘ کا ہوا ہے۔\nیاد رہے کہ رواں ہفتے کالعدم کُردستان ورکرز پارٹی (پی کے کے) نے اپنی تنظیم تحلیل کرنے اور ہتھیار ڈالنے کا اعلان کیا ہے جسے اس کالعدم تنظیم کے ترکی کے ساتھ گذشتہ چار دہائیوں سے زائد عرصے سے جاری تنازع کے خاتمے کی علامت قرار دیا جا رہا ہے۔ اس تنازع میں اب تک 40 ہزار سے زائد افراد ہلاک ہو چکے ہیں۔\nترکی، عراق اور شام میں سرگرم کالعدم کُردستان ورکرز پارٹی (پی کے کے) نے 40 سال تک آزاد کرد ریاست کے قیام کی مسلح کوشش کی۔ اس دورانیے میں ترک ریاست، اس کی سکیورٹی فورسز اور ترکی کے مختلف شہروں میں عسکریت پسندی پر مبنی کارروائیاں کی گئیں جن میں سکیورٹی اہلکاروں کے علاوہ عام شہری بھی نشانہ بنے۔\nاس کالعدم تنظیم کی مسلح کارروائیوں کی وجہ سے اسے ترکی، یورپ اور امریکہ کی جانب سے دہشتگرد تنظیموں کی فہرست میں بھی شامل کیا گیا تھا۔\nاس کالعدم تنظیم کے رہنما عبداللہ اوجلان گذشتہ 25 سال سے زائد عرصے سے ترکی کی ایک جزیرے پر واقع جیل میں قید ہیں۔ ترک حکام کے ساتھ حالیہ امن مذاکرات کے نتیجے میں رواں برس فروری میں عبداللہ اوجلان نے اپنی تنظیم کے کارندوں کو ہتھیار ڈالنے اور تنظیم تحلیل کرنے کی اپیل کی تھی اور اب رواں ہفتے انھوں نے اپنی پارٹی تحلیل کرنے اور ہتھیار ڈالنے کا باقاعدہ اعلان کیا ہے۔\nتو یہاں سوال یہ پیدا ہوتا ہے کہ کیا بلوچستان میں شورش اور اس میں سب سے متحرک کالعدم تنظیم بلوچ لبریشن آرمی (بی ایل اے) اور ترکی میں چالیس سال تک جاری رہنے والے تنازع میں سرگرم کالعدم تنظیم پی کے کے میں ایسی کیا نظریاتی یا عسکریت پسندانہ کارروائیوں میں مماثلت ہے جس کی بنیاد پر وزیر اعلیٰ سرفراز بگٹی کالعدم بی ایل اے کا انجام اسی سے ملتا جلتا قرار دے رہے ہیں؟\nاگرچہ پاکستان میں حکام کی جانب سے کبھی کالعدم کردستان ورکرز پارٹی اور بلوچستان کی مسلح علیحدگی پسند کالعدم تنظیموں بشمول بلوچ لبریشن آرمی کے درمیان تعلق یا اتحاد کی کوئی بات نہیں کی گئی ہے تاہم پاکستان میں مسلح علیحدگی پسند تنظیموں پر نظر رکھنے والے تجزیہ کاروں کے مطابق گذشتہ کچھ برسوں سے کالعدم بی ایل اے پر کُردمسلح تحریک کا اثر ضرور نظر آتا ہے۔\nمسلح گروپوں پر نظر رکھنے والے صحافی و محقق ضیا الرحمان کے مطابق کالعدم بی ایل اے کے لٹریچر میں بھی اکثر کرد مسلح تحریک کا ذکر نظر آتا ہے۔\nیاد رہے کہ کالعدم بلوچ شدت پسند گروپوں جیسا کہ بی ایل اے اور بی ایل ایف کی طرح پی کے کے بھی سوشلسٹ نیشنلسٹ نظریے کی حامل مسلح تحریک تھی۔\nسکیورٹی تجزیہ کار عامر رانا کے مطابق ’دنیا بھر میں سوشلسٹ نیشنلسٹ نظریے کی حامل اکثر مسلح گروپ، گوریلا جنگ اور اپنی حکمت عملی میں ایک دوسرے سے متاثر ہو کر تبدیلیاں کرتے رہتے ہیں۔‘\nتاہم ماہرین کے مطابق کالعدم بی ایل اے پر کرد تحریک کا اثر گذشتہ برسوں میں تب واضح ہوا جب شدت پسند گروپ نے اپنے خودکش حملوں میں خواتین کا استعمال شروع کیا۔\nیاد رہے کہ کالعدم کردستان ورکز پارٹی کی بھی ایک خاص بات اس میں خواتین کا متحرک ہونا تھا۔ خواتین ناصرف اس تنظیم کے اعلیٰ عہدوں پر فائز رہیں بلکہ عسکریت پسندی پر مبنی اور خودکش کارروائیوں میں بھی خواتین کا استعمال کیا گیا۔ اس کالعدم تنظیم کے ضوابط کے مطابق اس تنظیم میں 40 فیصد خواتین کی نمائندگی ضروری ہے۔\nکالعدم بی ایل اے کی جانب سے خاتون خودکش حملہ آور کا استعمال پہلی بار اپریل 2022 میں کیا گیا تھا جب شاری بلوچ نامی خاتون نے کراچی یونیورسٹی کے سامنے چینی باشندوں کی ایک وین کو نشانہ بنایا تھا۔\nاس سے قبل مذہبی شدت پسند تنظیموں جیسا کہ القاعدہ اور نام نہاد دولت اسلامیہ کی جانب سے اپنی کارروائیوں اور خودکش حملوں میں مبینہ طور پر خواتین کا استعمال کیا لیکن ان خواتین کی شناخت اور ان کی تشہیر کبھی ویسے نہیں کی جیسا کہ کالعدم بی ایل اے نے اپنے اس حملے کے بعد کی تھی۔\nصحافی ضیا الرحمان کے مطابق ’اس کی مثال بھی ہمیں کرد مسلح گرپوں میں ملتی ہے جہاں حملے کی بعد تنظیم کی جانب سے خواتین حملہ آوروں تصاویر اور ویڈیوز جاری کی جاتی  ہے۔‘\nماہرین کے مطابق اس کی ایک اور واضح مثال اگست 2024 میں یونیورسٹی کی طالبہ ماہل بلوچ نے بلوچستان میں ایف سی کیمپ پر خودکش حملہ کیا اور اپنا عرفی نام ’ذلان کرد‘ کے نام پر رکھا۔\nیاد رہے ذلان کردستان ورکرز پارٹی کی پہلی خاتون خودکش حملہ آور تھیں جن کی جانب سے کیے گئے حملے کے نتیجے میں سنہ 1996 میں دس سے زائد ترک فوجی ہلاک ہو گئے تھے۔\nبی ایل اے کی ماہل بلوچ کی جانب سے کیے گئے حملے کے کچھ عرصے بعد کالعدم پی کے کے سے منسلک ایک گروپ ’ایچ بی ڈی ایچ‘ نے ستمبر 2024 میں ترکی کے شہر استنبول میں ایک عسکریت پسندی پر مبنی کارروائی کی۔ اس کارروائی کے بعد ترکی کی کمیونسٹ پارٹی کی ویب سائٹ، جو پی کے کے اور ایچ بی ڈی ایچ کی جانب سے ریلیز کی جانے والی پریس ریلز شائع کرتی ہے، نے اس گروپ سے منسوب ایک بیان شائع کیا جس میں دعویٰ کیا گیا کہ ایچ بی ڈی ایچ نے یہ کاروائی کالعدم بی ایل اے کی خودکش حملہ آور ماہل بلوچ اور رضوان بلوچ کے نام کی ہے۔\nبلوچ مسلح تحریک پر ریسرچ کرنے والے محقق ڈاکٹر طفیل بلوچ نے بی بی سی سے بات کرتے ہوئے کہا کہ کالعدم بلوچ مسلح گروپوں کی حکمت عملی پر بائیں بازو کے نظریے والے سٹڈی سرکلز کا بڑا اثر و رسوخ ہوتا ہے اور اِن سرکلز میں اکثر دوسری گوریلا تحریکوں کا بغور جائزہ لیا جاتا ہے جن میں کردستان کی تحریک سمیت تامل ٹائیگرز اور الجزائر کی تحریکیں شامل ہیں۔ اور اگر تاریخی طور پر دیکھا جائے تو ان تمام ہی عسکریت پسندی پر مبنی تحریکوں میں خواتین کا کردار رہا ہے۔\nعامر رانا کا کہنا ہے کہ بے شک کالعدم بی ایل اے اور پی کے کے کی حکمت عملی میں کچھ مماثلت تھی لیکن اِس کی بنیاد پر یہ پیش گوئی کرنا جس حکمت عملی سے کالعدم پی کے کے کو ختم کیا گیا اس طرح کالعدم بی ایل اے کو بھی ختم کر لیا جائے گا، تو یہ ممکن نہیں کیونکہ دونوں گروپوں اور ترکی اور پاکستان کے زمینی حقائق ایک دوسرے سے مختلف ہیں۔\nضیا الرحمان بھی اس رائے سے اتفاق کرتے ہیں۔ اُن کا کہنا ہے کہ پی کے کے کی ایک سیاسی جماعت ترکی کی پارلیمان کا حصہ تھی جبکہ پی کے کے کے رہنما ترکی کے تحویل میں تھے جس کے باعث مذاکرات کے ذریعے اس مسلح تنظیم کا تحلیل ہونا ممکن ہو پایا ہے جبکہ پاکستان میں شدت پسند تنظیموں جیسا کہ کالعدم بی ایل اے کی کوئی سیاسی نمائندگی نہیں ہے۔",
        "published_date": "Mon, 19 May 2025 08:08:57 UTC",
        "source": "BBC Urdu"
    },
    {
        "guid": "https://urdu.arynews.tv/irans-khamenei-slams-nonsense-us-nuclear-demands/",
        "title": "آیت اللہ خامنہ ای نے امریکی جوہری مطالبات کو بکواس قرار دیدیا",
        "link": "https://urdu.arynews.tv/irans-khamenei-slams-nonsense-us-nuclear-demands/",
        "image_url": "https://urdu.arynews.tv/wp-content/uploads/2025/04/Trump-warns-Iran-nuclear-deal.jpg",
        "article": "ایرانی سپریم لیڈرآیت اللہ خامنہ ای نے امریکی جوہری مطالبات کو بکواس قرار دیدیا۔\nغیرملکی خبر ایجنسی کے مطابق ایران نے یورینیم افزودگی کی اجازت کے بغیر جوہری پروگرام جاری رکھنے کا عزم کا اظہار کیا ہے۔\nایرانی سپریم لیڈر نے امریکا سے مذاکرات سے متعلق شکوک ظاہر کرتے ہوئے کہا کہ امریکا کے جوہری مطالبات غیرمعقول ہیں، ایران اپنے جوہری پروگرام سے متعلق آزادانہ فیصلے کرے گا۔\nسپریم لیڈر کا کہنا تھا کہ جوہری پروگرام پر کسی بیرونی دباؤ کو مسترد کرتے ہیں امریکا کی جانب سے یورینیم افزودگی کو روکنے کا مطالبہ غیرمعقول ہے۔\nاس سے قبل ایرانی وزیر خارجہ عباس عراقچی نے کہا کہ اگر امریکا چاہتا ہے کہ ایران جوہری ہتھیار حاصل نہ کرے تو معاہدہ ممکن ہے، ہم اس مقصد کے لیے سنجیدہ بات چیت پر تیار ہیں۔\nاُنہوں نے کہا کہ امریکا ایران کے پاس جوہری ہتھیار نہ ہونے کی یقین دہانی چاہتا ہے، اس یقین دہانی کا ایک معاہدہ دسترس میں ہے۔\nایرانی وزیر خارجہ کا مزید کہنا تھا کہ ہم ایسے حل پر بات چیت کے لیے تیار ہیں جو ہمیشہ کے لیے اس کو یقینی بنائے تاہم ایران معاہدے کے ساتھ یا اس کے بغیر یورینیئم کی افزدوگی جاری رکھے گا۔\nواضح رہے گزشتہ ہفتے ایران کے صدر مسعود پزشکیان کا اپنے بیان میں کہنا تھا کہ ہم جنگ نہیں چاہتے، امریکا کے ساتھ جوہری مذاکرات جاری رکھیں گے مگر دھمکیوں سے خوفزدہ نہیں۔\nایرانی صدر مسعود پزشکیان نے امریکا ایران جوہری مذاکرات سے متعلق کہا تھا کہ امریکی صدر ڈونلڈ ٹرمپ ایک وقت میں امن کی بات کرتے ہیں اور دھمکیاں دیتے ہیں۔",
        "published_date": "Tue, 20 May 2025 15:15:19 UTC",
        "source": "ARY Urdu"
    },
    {
        "guid": "https://urdu.arynews.tv/gold-rates-in-pakistan-dated-20-may-2025/",
        "title": "پاکستان میں سونے کی قیمت میں اضافہ، فی تولہ کتنے کا ہوگیا؟",
        "link": "https://urdu.arynews.tv/gold-rates-in-pakistan-dated-20-may-2025/",
        "image_url": "https://urdu.arynews.tv/wp-content/uploads/2025/04/gold-6.jpg",
        "article": "کاروباری ہفتے کے دوسرے روز بھی پاکستان میں سونے کی قیمت میں اضافے کا رجحان رہا۔\nآل پاکستان جیمز اینڈ جیولرز ایسوسی ایشن کے مطابق پاکستان میں سونے کی فی تولہ قیمت 300 روپے اضافے کے بعد تین لاکھ 42 ہزار 800 روپے ہوگئی۔\nایسوسی ایشن کے مطابق 10 گرام سونے کی قیمت 257 روپے اضافے سے 2 لاکھ 93 ہزار 895 روپے رہی۔\nعالمی مارکیٹ میں سونے کی قدر 3 ڈالر بڑھی جس کے بعد سونا 3244 ڈالر فی اونس رہا۔\nواضح رہے کہ گزشتہ روز سونے کی فی تولہ قیمت 4000 روپے اضافے کے بعد 3 لاکھ 42 ہزار 500 روپے ہوگئی تھی۔\nپاکستان میں آج ڈالر اور دیگر کرنسیوں کی قیمت\nسونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔\nاسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔\nپاکستان میں گزشتہ برس سونے کی قیمت کے تعین کے طریقہ کار میں تبدیلی کی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔",
        "published_date": "Tue, 20 May 2025 15:15:20 UTC",
        "source": "ARY Urdu"
    },
    {
        "guid": "https://urdu.arynews.tv/yasir-hussain-compares-nadia-khan-arnab-goswami/",
        "title": "یاسر حسین نے نادیہ خان کا موازنہ ’ارنب گوسوامی‘ سے کر دیا",
        "link": "https://urdu.arynews.tv/yasir-hussain-compares-nadia-khan-arnab-goswami/",
        "image_url": "https://urdu.arynews.tv/wp-content/uploads/2025/05/yasir-hussain.jpg",
        "article": "شوبز انڈسٹری کے معروف اداکار و میزبان یاسر حسین نے اداکارہ نادیہ خان کا موازنہ بھارتی صحافی ارنب گوسوامی سے کردیا۔\nفوٹو اور ویڈیو شیئرنگ ایپ انسٹاگرام پر اداکار یاسر حسین نے اسٹوری شیئر کی جس میں انہوں نے نادیہ خان کا موازنہ بھارتی صحافی ارنب گوسوامی سے کیا ہے۔\nانہوں نے لکھا کہ ’میں پورے کیریئر کی اداکاری پر انہیں 1.5 نمبر دیتا ہوں اور میزبانی پر 2.5 نمبر دیتا ہوں۔‘\nیاسر حسین نے مزید لکھا کہ ‘باقی آج کل یہ ارنب گوسوامی سے 10 نمبر آگے ہیں۔‘\n\nواضح رہے کہ یاسر نے کی پوسٹ اس وقت سامنے آئی ہے جب نادیہ خان نجی ٹی وی کے شو میں ڈراموں پر تبصرے کررہی ہوتی ہیں۔\nاداکار کی یہ پوسٹ سوشل میڈیا کے مختلف پلیٹ فارمز پر تیزی سے وائرل ہوگئی اور مداح اس پر دلچسپ تبصرے بھی کررہے ہیں۔\nایک صارف نے لکھا کہ ‘بات تو صحیح ہے۔‘ دوسرے صارف کا کہنا تھا کہ ’نمبرز کچھ کم نہیں دے دیے۔‘\nایک اور صارف کا کہنا تھا کہ ’بات تو صحیح کہی ہے نادیہ خان نے اپنے کیریئر میں کونسا تیر مارا ہے۔‘ چوتھے صارف نے لکھا کہ ’لگتا ہے نادیہ خان نے یاسر کی دکھتی رگ پر پاؤں رکھ دیا ہے۔",
        "published_date": "Tue, 20 May 2025 15:15:20 UTC",
        "source": "ARY Urdu"
    },
    {
        "guid": "https://urdu.arynews.tv/general-asim-rank-field-marshal-his-valuable-services-defense-prime-minister/",
        "title": "جنرل عاصم منیر کو دفاع وطن کیلئے گراں قدرخدمات پر فیلڈ مارشل کے عہدے پر ترقی دی گئی، وزیراعظم",
        "link": "https://urdu.arynews.tv/general-asim-rank-field-marshal-his-valuable-services-defense-prime-minister/",
        "image_url": "https://urdu.arynews.tv/wp-content/uploads/2025/05/Shahbaz-and-Army-Chief.jpg",
        "article": "وزیراعظم پاکستان شہباز شریف نے آرمی چیف جنرل سید عاصم منیر کو فیلڈ مارشل کے عہدے پر ترقی ملنے پر دلی مبارکباد دی ہے۔\nوزیراعظم شہباز شریف نے کہا کہ جنرل عاصم منیر نے قائدانہ صلاحیتوں سے دشمن کے ناپاک عزائم کو خاک میں ملایا، دفاع وطن کیلئے گراں قدرخدمات پر فیلڈ مارشل کے عہدے پر ترقی دی گئی، جنرل سید عاصم منیر کو اللہ تعالٰی نے بےمثال خوبیوں سے نوازا ہے\nانھوں نے کہا کہ بنیان مرصوص کی کامیابی میں جنرل عاصم منیر کی دلیری اور دانشمندی کا کلیدی کردار تھا، آپریشن بنیان مرصوص سے خطے میں طاقت کے توازن کو قائم کرنے کیلئے اقدامات کیے گئے۔\nوزیراعظم نے کہا کہ معرکہ حق میں آرمی چیف سے لےکر سپاہی نے دلیری سے اپنی خدمات سرانجام دیں، مجھ سمیت پوری قوم کو جنرل سید عاصم منیر، غازیان و شہدا اور انکے اہلخانہ پر فخر ہے۔\nدریں اثنا اسپیکر قومی اسمبلی ایاز صادق نے بھی جنرل سید عاصم منیر کو فیلڈ مارشل کے عہدے پر ترقی پانے پر مبارکباد پیش کی ہے، اسپیکر قومی اسمبلی نے فیلڈ مارشل جنرل سید عاصم منیر کیلئے نیک خواہشات کا اظہار کیا۔\nسردار ایاز صادق نے کہا کہ کابینہ کے اس فیصلے سے پاکستان کی افواج کا مورال مزید بلند ہو گا، جنرل سید عاصم منیر حقیقی معنوں میں فیلڈ مارشل کے عہدے کے مستحق ہیں۔\n’فیلڈ مارشل کا اعزاز شہدا اور غازیوں کے نام وقف کرتا ہوں‘",
        "published_date": "Tue, 20 May 2025 15:15:21 UTC",
        "source": "ARY Urdu"
    },
    {
        "guid": "https://urdu.arynews.tv/gaza-britain-suspends-new-free-trade-talks-with-israel/",
        "title": "غزہ میں انسانی امداد کی بندش، برطانیہ نے اسرائیل کے ساتھ نئے فری ٹریڈ مذاکرات معطل کر دیے",
        "link": "https://urdu.arynews.tv/gaza-britain-suspends-new-free-trade-talks-with-israel/",
        "image_url": "https://urdu.arynews.tv/wp-content/uploads/2025/05/london-gaza.jpg",
        "article": "لندن: برطانیہ نے غزہ کی مسلسل ناکہ بندی اور امداد کی ترسیل کو روکنے پر اسرائیل کے ساتھ نئے فری ٹریڈ مذاکرات معطل کر دیے۔\nبرطانوی وزیر خارجہ ڈیوڈلیمی نے اعلان کیا ہے کہ اسرائیلی سفیر کو فری ٹریڈ ڈیل معطلی سے آگاہ کرنے کیلئے طلب کر لیا ہے۔\nانہوں نے کہا کہ غزہ میں لاکھوں شہریوں پر بھوک کا خطرہ منڈلا رہا ہے جو مکروہ عمل ہے غزہ میں 11 ہفتوں سے انسانی امداد کی ناکہ بندی ظالمانہ ہے، اسرائیلی وزیراعظم نیتن یاہو اب یہ سب ختم کریں۔\nوزیر خارجہ نے دوٹوک پیغام دیا کہ اسرائیل نے غزہ کی ناکہ بندی کو ختم نہ کیا تو ہم مزید کارروائی بھی کریں گے، برطانیہ نیتن یاہو سے امدادی ناکہ بندی کے فوری خاتمےکا مطالبہ کرتا ہے۔\nبرطانیہ، فرانس اور کینیڈا کے رہنماؤں نے اسرائیل کو خبردار کیا ہے کہ اگر اس نے غزہ پر اپنی فوجی کارروائی نہ روکی اور انسانی امداد پر عائد پابندیاں نہ ہٹائیں، تو اُس کے خلاف عملی اقدامات اُٹھائے جائیں گے۔\nرپورٹس کے مطابق تینوں ممالک کے مشترکہ بیان میں کہا گیا ہے کہ ”اسرائیلی حکومت کی جانب سے شہری آبادی کے لیے بنیادی انسانی امداد کو روکنا کسی صورت قبول نہیں اور بین الاقوامی انسانی قانون کی صریح خلاف ورزی ہے۔\nان کے اس بیان میں مغربی کنارے میں بستیوں کی توسیع کی بھی مخالفت کی گئی اور واضح کیا گیا کہ اگر صورتحال میں تبدیلی نہ آئی تو مخصوص نوعیت کی پابندیاں بھی عائد کی جا سکتی ہیں۔\n امریکی اخبار واشنگٹن پوسٹ کا کہنا ہے ٹرمپ کے معاونین نے اسرائیلی حکام کو واضح پیغام دیا ہے اگر جنگ نہ رکی تو ہم آپ کی حمایت سے دستبردار ہوجائیں گے۔\nدوسری جانب اسرائیلی وزیرخارجہ گیدون سار کا کہنا ہے امریکی صدر کی جانب سے پابندیوں کی دھمکیوں کے بعد اسرائیل نے محدود امداد کھولنے کا فیصلہ کیا۔\nاسرائیلی میڈیا کا کہنا ہے کہ نیتن یاہو حکومت کو امریکا کی جانب سے شدید دباؤ ہے۔\nاطلاعات ہیں کہ اسرائیل ایک حتمی معاہدے کی طرف بڑھ رہا ہے، جب کہ واشنگٹن کی جانب سے دباؤ واضح طور پر اور شدت اختیار کر چکا ہے۔",
        "published_date": "Tue, 20 May 2025 15:15:22 UTC",
        "source": "ARY Urdu"
    },
    {
        "guid": "https://urdu.arynews.tv/karachi-light-house-saloon-shop-robbery-video/",
        "title": "کراچی: لائٹ ہاؤس میں حجام کی دکان میں لوٹ مار کی ویڈیو سامنے آگئی",
        "link": "https://urdu.arynews.tv/karachi-light-house-saloon-shop-robbery-video/",
        "image_url": "https://urdu.arynews.tv/wp-content/uploads/2025/05/karachi-4.jpg",
        "article": "کراچی کے علاقے لائٹ ہاؤس میں حجام کی دکان میں لوٹ مار کی ویڈیو منظرعام پر آگئی۔\nاے آر وائی نیوز کے مطابق کراچی کے علاقے لائٹ ہاؤس سائیکل گلی میں حجام کی دکان میں واردات ہوئی، دو ملزمان نے دکان میں موجود آٹھ شہریوں کو لوٹ لیا۔\nویڈیو میں دیکھا جاسکتا ہے کہ ملزمان نے چہرہ چھپانے کے لیے ماسک کا استعمال کیا۔\nواردات میں ملزمان شہریوں سے قیمتی سامان اور موبائل فون چھین کر باآسانی فرار ہوگئے۔\nبعدازاں دکان نے آرام باغ تھانے میں درخواست جمع کروادی، پولیس حکام کا کہنا ہے کہ سی سی ٹی وی فوٹیج کی مدد سے ملزمان کی گرفتاری کے لیے کوششیں کی جارہی ہیں۔\n\nواضح رہے کہ کراچی میں رواں سال کے 138 روز میں ڈاکوؤں نے 45 افراد کو قتل کردیا، ایک ہفتے میں ڈاکوؤں کی فائرنگ سے جاں بحق افراد کی تعداد 6 ہوگئی۔\nیہ پڑھیں: کراچی میں لوٹ مار کے دوران قتل کے واقعات میں اضافہ\n9 جنوری، 10 فروری، 9 مارچ اور اپریل میں 10 شہری ڈکیتی مزاحمت پر قتل کیے گئے۔\nمئی 16 روز میں ڈاکوؤں نے 10 شہریوں کو قتل کیا۔\nگزشتہ روز کراچی میں ڈکیتی مزاحمت پر ایک اورنوجوان کی جان چلی گئی، کورنگی نمبر ساڑھے تین میں مبینہ طور پر موٹرسائیکل چھیننے آئے ملزمان نے موذن کے بیٹے کو گولی ماری۔",
        "published_date": "Tue, 20 May 2025 15:15:22 UTC",
        "source": "ARY Urdu"
    },
    {
        "guid": "https://urdu.arynews.tv/professor-ali-khan-mahmudabad-sent-to-14-day-judicial-custody-after-sonipat-court-denies-police-remand/",
        "title": "بھارتی عدالت کا آپریشن سندور کیخلاف پوسٹ کرنیوالے مسلمان پرفیسرعلی خان کو بڑا ریلیف",
        "link": "https://urdu.arynews.tv/professor-ali-khan-mahmudabad-sent-to-14-day-judicial-custody-after-sonipat-court-denies-police-remand/",
        "image_url": "https://urdu.arynews.tv/wp-content/uploads/2025/05/Ali-Khan.jpg",
        "article": "بھارتی عدالت نے آپریشن سندور کے خلاف سوالات اٹھانے والے مسلم پرفیسر علی خان محمودآباد کو 14 دنوں کےلیے جوڈیشل کسٹڈی میں بھیج دیا۔\nسون پت کی عدالت نے آپریشن سندور کے خلاف پوسٹ کرنے والے مسلمان پرفیسر علی خان کو بڑا ریلیف فراہم کرتے ہوئے ان کے مزید جسمانی ریمانٹ کی استدعا مسترد کردی ہے، پولیس نے علی خان کا 7 دنوں کا جسمانی ریمانڈ مانگا تھا۔\nججز نے ریمانڈ کو مسترد کرتے ہوئے مسلمان پروفیسر کر جوڈیشل کسٹڈی میں بھیجا دیا ہے، علی کے وکیل کپل بالیان نے بتایا کہ پولیس نے دو دن کے جسمانی ریمانڈ کے بعد انھیں آج عدالت میں پیش کیا۔\nکپل بالیان نے بتایا کہ پولیس نے ایک بار پھر علی خان محمودآباد کے جسمانی ریمانڈ کی استدعا کی تھی تاہم سونی پت کی عدالت نے انھیں 27 مئی تک جوڈیشل کسٹدی میں بھیجا ہے۔\nبھارتی پولیس نے ریاست ہریانہ کی اشوکا یونیورسٹی کے ایسوسی ایٹ پروفیسر علی خان محمودآباد کو دہلی میں ان کے گھر سے گرفتار کیا تھا، انھیں ’آپریشن سندور‘ سے متعلق بیان دینے پر گرفتار کیا گیا تھا۔\nاشوکا یونیورسٹی کے شعبہ سیاسیات کے سربراہ علی خان محمود آباد نے آٹھ مئی کو ایک سوشل میڈیا پوسٹ میں دائیں بازو سے تعلق رکھنے والے ہندوتوا نظریات رکھنے والی شخصیات کی جانب سے کرنل صوفیہ قریشی کی تعریف میں ’تضاد’کی نشاندہی کی تھی۔\nانھوں نے لکھا ان لوگوں کو ہجوم کے ہاتھوں قتل، من مانے فیصلے اور بی جے پی کی نفرت انگیزی کا شکار بننے والے دیگر افراد کو بطور بھارتی شہری تحفظ فراہم کرنے کے لیے بھی اتنی ہی زور سے مطالبہ کرنا چاہیے۔\nمسلمان پروفیسر علی خان محمود آباد پر فرقہ وارانہ بیانات، نفرت انگیز مہم، بغاوت، تخریبی سرگرمیوں پر اکسانے اور مذہبی عقائد کی توہین جیسے الزامات کے تحت مقدمہ درج کیا گیا تھا۔\nبھارت: آپریشن سندور کے خلاف بولنے پر مسلمان پروفیسر گرفتار",
        "published_date": "Tue, 20 May 2025 15:15:23 UTC",
        "source": "ARY Urdu"
    },
    {
        "guid": "https://urdu.arynews.tv/gang-involved-in-kidnapping-of-foreigners-arrested/",
        "title": "غیر ملکی افراد کے اغوا میں ملوث گروہ گرفتار",
        "link": "https://urdu.arynews.tv/gang-involved-in-kidnapping-of-foreigners-arrested/",
        "image_url": "https://urdu.arynews.tv/wp-content/uploads/2025/05/kidnapper.jpg",
        "article": "وفاقی دارالحکومت اسلام آباد میں غیر ملکی افراد کو اغوا کرنے والے گروہ کو گرفتار کر کے مغویوں کو بحفاظت بازیاب کرا لیا گیا ہے۔\nڈی آئی جی اسلام آباد کے مطابق وفاقی پولیس نے غیر ملکی افراد کے اغوا میں ملوث گروہ کو گرفتار کرکے مغویوں کو بحفاظت بازیاب کرا لیا ہے جب کہ اغوا کاروں سے ڈکیتی وارداتوں میں چھینا گیا مال مسروقہ بھی برآمد کیا گیا ہے۔\nڈی آئی جی نے میڈیا کو بتایا کہ اسلام آباد پولیس نے کارروائی میں 8 ملزمان کو گرفتار کیا۔ ان ملزمان نے خود کو سرکاری ملازم ظاہر کر کے دو غیر ملکیوں کو اغوا کیا تھا۔\nملزمان کے خلاف تھانہ کرپا، آبپارہ، کراچی کمپنی اور آئی ایریا میں مقدمات درج ہیں۔\nپولیس نے ملزمان سے 16 موبائل فون، 17 لیپ ٹاپ اور ایک لاکھ نقدی برآمد کی۔\nاس کے علاوہ ملزمان کے قبضہ سے 4 ایس ایم جی گنز اور ایک پستول بھی برآمد کیا گیا ہے۔",
        "published_date": "Tue, 20 May 2025 15:15:23 UTC",
        "source": "ARY Urdu"
    },
    {
        "guid": "https://urdu.arynews.tv/west-asia-baseball-pakistan-beat-india-in-semi-final/",
        "title": "پاکستان نے بھارت کو ایک اور محاذ پر شکست دے دی",
        "link": "https://urdu.arynews.tv/west-asia-baseball-pakistan-beat-india-in-semi-final/",
        "image_url": "https://urdu.arynews.tv/wp-content/uploads/2025/05/match.jpg",
        "article": "پاکستان نے بھارت کو ایک اور محاذ پر شکست دے دی ویسٹ ایشیا بیس بال کے سیمی فائنل میں ہرا کر ٹورنامنٹ سے باہر کر دیا۔\nپہلگام فالس فلیگ آپریشن کی آڑ میں بھارتی جنگی جارحیت کے جواب میں پاکستان نے نہ صرف جنگی محاذ پر اس کو شکست دی بلکہ دنیا بھر میں سفارتی، اخلاقی اور سائبر محاذ پر بھی خاک چٹائی۔ اب ایک اور میدان میں بھی بھارت کو ناکوں چنے چبوا دیے۔\nایران کے شہر کرج میں ویسٹ ایشیا بیس بال کے سیمی فائنل میں پاکستان نے بھارت کو با آسانی شکست دے کر ٹورنامنٹ سے باہر کر دیا۔\nقومی ٹیم نے روایتی حریف کو بیس بال میدان میں 14-1 سے آؤٹ کلاس کیا اور اس کے ساتھ ہی پاکستان نے ایشین چیمپئن شپ کے لیے بھی کوالیفائی کر لیا۔\nپاکستان ٹیم نے اس کامیابی کو بھارت سے حالیہ جنگ میں شہید ہونے والے جوانوں اور پاکستانی شہریوں کے نام کر دی ہے۔\nقومی ٹیم کل فائنل مقابلے میں فسلطین کے مدمقابل ہوگی۔",
        "published_date": "Tue, 20 May 2025 15:15:24 UTC",
        "source": "ARY Urdu"
    },
    {
        "guid": "https://urdu.arynews.tv/sindh-moro-protest-canal-project-01/",
        "title": "مشتعل افراد نے وزیر داخلہ سندھ کے گھر کو آگ لگادی",
        "link": "https://urdu.arynews.tv/sindh-moro-protest-canal-project-01/",
        "image_url": "https://urdu.arynews.tv/wp-content/uploads/2025/05/sindh-2.jpg",
        "article": "نوشہروفیروز: کینال منصوبے کے خلاف مورو میں قوم پرست جماعت کی جانب سے احتجاج کیا جارہا ہے۔\nاے آر وائی نیوز کے مطابق کینال منصوبے کے خلاف احتجاج کے دوران مورو میں مشتعل افراد نے وزیر داخلہ سندھ ضیا الحسن لنجار کے گھر کو آگ لگادی۔\nمظاہرین نے کئی کنٹینرز بھی نذر آتش کردیے۔قومی شاہراہ پر مشتعل مظاہرین نے ایچ ایس او سمیت پولیس اہلکاروں پر تشدد بھی کیا۔\nمظاہرین ٹریلر سے کھاد کی بوریاں بھی لوٹنے لگے، مشتعل مظاہرین کھاد کی بوریاں لوٹ کر موٹر سائیکل پر لے گئے۔\n\nوزیر داخلہ سندھ ضیا الحسن لنجار نے ایس ایس پی نوشہروفیروز سے واقعے کی تتفصیلات طلب کرلیں۔\nانہوں نے کہا کہ قانون کی رٹ کو چیلنج کرنے والے عناصر کے خلاف آہنی اقدامات کیے جائیں، ضلعی سطح پر مزید تازہ دم دستوں، پولیس کمک کو حرکت میں لایا جائے۔\nضیا الحسن لنجار نے کہا کہ شہریوں کی املاک کو نقصان پہنچانے والے شرپسندون کو قانون کی گرفت میں لایا جائے۔",
        "published_date": "Tue, 20 May 2025 15:15:24 UTC",
        "source": "ARY Urdu"
    },
    {
        "guid": "6d09fda0141990e4cf28c406b3397e96",
        "title": "ڈیجیٹل معیشت میں پاک-امریکا تعلقات مضبوط بنانے کیلئے اہم پیش رفت",
        "link": "https://www.express.pk/story/2762328/digital-economics-pak-america-relations-important-development-2762328/",
        "image_url": "https://img.express.pk/logo/expresslogo.webp",
        "article": "پاکستان کرپٹو کونسل کے سی ای او بلال بن ثاقب نے کہا ہے کہ پاکستان دنیا کی سب سے زیادہ نوجوان آبادی کی شرح رکھنے والا ملک ہے، پاکستانی نوجوان ویب تھری اور  اے آئی مستقبل کی قیادت کے لیے تیار ہیں اور پاکستان کرپٹو کونسل پاکستان بلاک چین،  اے آئی کو اپنی معیشت کا مرکز بنانے کے لیے پرعزم ہے۔\nایکسپریس نیوز  کے مطابق پاکستان کرپٹو کونسل کے سی ای او نے پاکستان میں تعینات قائم مقام سفیر ناتالیابیکر سے ملاقات کی اور اس دوران نوجوانوں کے لیے اے آئی میں تعاون پرتبادلہ خیال کیا گیا اور ملاقات کا مقصد نوجوانوں کو ابھرتی ہوئی ٹیکنالوجیز کی مہارتوں سے آگاہ کرنا تھا۔\n دونوں رہنماؤں کے درمیان ملاقات کا مقصد امریکی اداروں اور پاکستانی کاروباری ماحولیاتی نظام میں روابط قائم کرنا تھا اور اس موقع پر کہا گیا کہ کونسل پاکستان بلاک چین،  اے آئی کو اپنی معیشت کا مرکز بنانے کے لیے پرعزم ہے۔\nاس موقع پر گفتگو کرتے ہوئے پاکستان کرپٹو کونسل کے سی ای اوبلال بن ثاقب نے کہا کہ پاکستان دنیا کی سب سے زیادہ نوجوان آبادی کی شرح رکھنے والا ملک ہے، پاکستانی نوجوان ویب تھری اور  اے آئی مستقبل کی قیادت کے لیے تیار ہیں۔\nانہوں نے کہا کہ ٹیلنٹ ایکسچینج، امریکی ٹیک کمپنیوں کے مشترکہ پروگرام شروع کیے جائیں، کونسل بلاک چین کو سفارت کاری اور تعلیم کا ایک مؤثر ذریعہ بنانے کے لیے پرعزم ہے۔",
        "published_date": "Tue, 20 May 2025 15:15:25 UTC",
        "source": "Express Urdu"
    },
    {
        "guid": "6b827adae6a0e9c93b99150a60753b88",
        "title": "یوٹیوب چینلز بلاکنگ کی نہ کوئی فہرست بنائی نہ وفاق کو ارسال کی، پی ٹی اے",
        "link": "https://www.express.pk/story/2762326/pta-neither-created-nor-sent-list-of-blocked-youtube-channels-to-the-federation-2762326/",
        "image_url": "https://img.express.pk/logo/expresslogo.webp",
        "article": "پی ٹی اے نے اس خبر کی سختی سے تردید کی ہے جس میں دعویٰ کیا گیا ہے کہ پی ٹی اے نے ریاست مخالف مہم کے تناظر میں یوٹیوب چینلز کی بلاکنگ کے لیے کوئی فہرست تیار کی ہے۔\nاپنے بیان میں پی ٹی اے نے کہا ہے کہ ریاست مخالف مہم کے تناظر میں یوٹیوب چینلز کی بلاکنگ کے لیے کوئی فہرست تیار نہیں کی اور نہ ہی وفاقی حکومت کو ایسی کوئی فہرست ارسال کی ہے۔\nترجمان کے مطابق پی ٹی اے واضح کرتا ہے کہ ادارے کا مینڈیٹ صرف غیر قانونی آن لائن مواد کو ہٹانے یا بلاک کرنے تک محدود ہے، جیسا کہ ’’پریوینشن آف الیکٹرانک کرائمز ایکٹ (پیکا) 2016ء‘‘ اور اس سے متعلقہ قواعد و ضوابط میں درج ہے۔\nترجمان کے مطابق ریاست مخالف یا نفرت انگیز مواد کے حوالے سے قانونی کارروائی، تفتیش اور عدالتی اقدامات متعلقہ قانون نافذ کرنے والے اداروں کی ذمہ داری ہے۔",
        "published_date": "Tue, 20 May 2025 15:15:25 UTC",
        "source": "Express Urdu"
    },
    {
        "guid": "419e2bc7d0c646631902e6bb94a8dcce",
        "title": "غزہ پر جارحیت؛ برطانیہ کا اسرائیل کیساتھ تجارتی مذاکرات معطل کرنے کا اعلان؛ سفیر طلب",
        "link": "https://www.express.pk/story/2762325/uk-suspend-israel-trade-deal-gaza-bombardment-2762325/",
        "image_url": "https://img.express.pk/logo/expresslogo.webp",
        "article": "برطانیہ نے غزہ پر مسلسل فوجی جارحیت اور فلسطینیوں کے بھوک سے مرنے کے خدشے کے پیش نظر اسرائیل سے سخت احتجاج کیا ہے۔\nبرطانوی خبر رساں ادارے کے مطابق وزیر خارجہ ڈیوڈ لیمی نے پارلیمان سے خطاب میں اسرائیلی حکومت کے ساتھ نئے آزاد تجارتی معاہدے پر مذاکرات معطل کرنے کا اعلان کردیا۔\nبرطانوی وزیرِ خارجہ نے مزید کہا کہ ہم 2030 کے دوطرفہ روڈ میپ کے تحت اسرائیل کے ساتھ تعاون کا جائزہ لیں گے۔\nوزیر خارجہ ڈیوڈ لیمی نے کہا کہ برطانیہ میں اسرائیلی سفیر تزیپی ہوٹوویلی کو دفتر خارجہ طلب کیا گیا ہے جن سے غزہ کو بھیجی گئی امداد پر 11 ہفتوں کی پابندی پر احتجاج کیا جائے گا۔\nبرطانوی وزیر خارجہ نے مزید کہا کہ اسرائیلی سفیر کو بتایا جائے گا کہ 11 ہفتوں کی یہ پابندی ظالمانہ اور ناقابل دفاع ہے۔\nڈیوڈ لیمی نے خبردار کیا کہ غزہ میں جارحیت برطانیہ کے اسرائیل کے ساتھ تعلقات کو نقصان پہنچا رہی ہے۔ \nبرطانوی وزیر خارجہ نے مزید کہا کہ غزہ کی امداد روکنا، جارحیت کو وسعت دینا، دوستوں اور شراکت داروں کے خدشات کو مسترد کرنے کو اسرائیل کے لیے دفاع کرنا ناممکن ہوگا۔\nیاد رہے کہ برطانوی وزیر خارجہ ڈیوڈ لیمی نے ایوانِ نمائندگان سے اپنے خطاب کے آغاز میں کہا تھا کہ غزہ میں خوراک کی کمی اور بھوک کا خطرہ عام شہریوں پر منڈلا رہا ہے۔\nوزیر خارجہ ڈیوڈ لیمی نے اسرائیل کو متنبہ کیا تھا کہ جارحیت کو وسعت دینے سے سب سے زیادہ خطرے میں خود اسرائیلی یرغمالی ہیں جو اس وقت حماس کے قبضے میں ہیں۔\nڈیوڈ لیمی نے یہ بھی کہا تھا کہ غزہ میں انسانی بحران اور تباہی شدت اختیار کرگئی ہے۔ امداد کا غزہ تک نہ پہنچنے دینا ناقابل برداشت ہے۔",
        "published_date": "Tue, 20 May 2025 15:15:28 UTC",
        "source": "Express Urdu"
    },
    {
        "guid": "5d0ed7db00bbc5c94946f7689f37ae9b",
        "title": "حکومت نے یو اے ای کے تین بینکوں سے ایک ارب ڈالر قرض مانگ لیا",
        "link": "https://www.express.pk/story/2762323/the-government-has-requested-a-1-billion-loan-from-three-emirati-banks-2762323/",
        "image_url": "https://img.express.pk/logo/expresslogo.webp",
        "article": "حکومت نے 30 جون تک کمرشل بینکوں سے مزید ایک ارب ڈالر کا قرضہ لینے کا فیصلہ کیا ہے، وزارت خزانہ نے متحدہ عرب امارات کے تین بینکوں سے ایک ارب ڈالر کمرشل قرض کی باضابطہ درخواست کردی۔\nوزارت خزانہ کے ذرائع کا کہنا ہے کہ حکومت 30 جون تک کمرشل بینکوں سے مزید ایک ارب ڈالر کا قرضہ لے گی، مزید ایک ارب ڈالر قرض کا مقصد اسٹیٹ بینک کے زرمبادلہ کو ذخائر مستحکم بنانا ہے۔\nذرائع کے مطابق آئی ایم ایف نے 30 جون تک اسٹیٹ بینک کے زرمبادلہ کے ذخائر 13.9 ارب تک پہنچانے کا ہدف دے رکھا ہے۔ ذرائع نے کہا کہ آئی ایم ایف کی ایک اور شرط پوری کرنے کیلئے حکومت پاکستان نے متحدہ عرب امارات کے بینکوں سے رابطہ کیا اور وزارت خزانہ نے متحدہ عرب امارات کے تین بینکوں سے ایک ارب ڈالر کمرشل قرض کی باضابطہ درخواست کردی ہے۔\nذرائع نے مزید بتایا کہ شارجہ اسلامک بینک، ابوظبی اسلامک بینک اور عجمان بینک سے 1 ارب ڈالر کی درخواست کی گئی ہے۔",
        "published_date": "Tue, 20 May 2025 15:15:28 UTC",
        "source": "Express Urdu"
    },
    {
        "guid": "1a47875983ebf94f03f5ad37124d58e2",
        "title": "راولپنڈی: چرچ میں نقب زنی کی واردات، قیمتی سامان چوری، مقدمہ درج",
        "link": "https://www.express.pk/story/2762322/rawalpindi-burglary-incident-in-church-valuables-stolen-case-registered-2762322/",
        "image_url": "https://img.express.pk/logo/expresslogo.webp",
        "article": "راولپنڈی کے علاقے تھانہ گوجرخان کی حدود میں واقع سینٹ میری کیتھولک چرچ میں نقب زنی کی واردات پیش آئی ہے جہاں نامعلوم ملزمان نے مرکزی گیٹ کا تالا توڑ کر چرچ کے ہال اور کمروں میں داخل ہو کر قیمتی سامان چرا لیا۔\nرابرٹ بہادر گل کی مدعیت میں درج کرائی گئی ایف آئی آر کے مطابق نقب زن چرچ سے یو پی ایس کی دو بیٹریاں، سی سی ٹی وی کیمرے، ڈی وی آر سسٹم، ایل ای ڈی اور چندے کا بکس چرا کر لے گئے۔\nپولیس نے موقع پر پہنچ کر شواہد اکٹھے کیے اور مقدمہ درج کر کے تفتیش کا آغاز کر دیا۔ پولیس کے مطابق ملزمان کی شناخت اور گرفتاری کے لیے تحقیقات جاری ہیں۔",
        "published_date": "Tue, 20 May 2025 15:15:28 UTC",
        "source": "Express Urdu"
    },
    {
        "guid": "48d181fae2e33724a5ed2eab5fba6b07",
        "title": "آئی ایم ایف کی شرط پر پیٹرولیم مصنوعات پرلیوی مزید بڑھانے پر اتفاق",
        "link": "https://www.express.pk/story/2762321/imf-conditions-levy-on-petroleum-products-govt-agreed-2762321/",
        "image_url": "https://img.express.pk/logo/expresslogo.webp",
        "article": "وفاقی حکومت اور عالمی مالیاتی ادارہ (آئی ایم ایف) نے پیٹرولیم مصنوعات پر لیوی مزید بڑھانے پر اتفاق کرلیا ہے اور نئے مالی سال میں فی لیٹر پیٹرولیم لیوی 100 روپے سے زائد کرنے کی تجویز دی گئی ہے۔\nذرائع کے مطابق آئی ایم ایف کے ساتھ بات چیت میں 5 روپے کاربن لیوی عائد کرنے پر اتفاق ہوا اور آئندہ مالی سال میں فی لیٹر پیٹرولیم لیوی 100 روپے سے زائد کرنے کی تجویز بھی ہے۔\nذرائع کا کہنا تھا کہ استعمال شدہ گاڑیوں کی ڈیوٹیز کی مجموعی شرح نئی گاڑیوں سے 40 فیصد زیادہ ہوگی اور یہ فرق ہر سال 10 فیصد کم کیا جائے گا جبکہ 2030 تک مکمل خاتمہ متوقع ہے۔\nاس حوالے سے ذرائع نے مزید کہا کہ آئی ایم ایف نے سابقہ فاٹا اور پاٹا کے لیے دی گئی ٹیکس چھوٹ ختم کرنے اور کھاد پر جنرل سیلز ٹیکس کی عمومی شرح نافذ کرنے کا بھی مطالبہ کیا ہے۔",
        "published_date": "Tue, 20 May 2025 15:15:28 UTC",
        "source": "Express Urdu"
    },
    {
        "guid": "b24d654b4b0650136dc4cdba6f14497c",
        "title": "ڈالر کی پرواز جاری، انٹربینک اور اوپن مارکیٹ میں روپیہ مزید کمزور",
        "link": "https://www.express.pk/story/2762320/dollars-flight-continues-rupee-weakens-further-in-interbank-and-open-market-2762320/",
        "image_url": "https://img.express.pk/logo/expresslogo.webp",
        "article": "مختلف عوامل کے باعث منگل کو زرمبادلہ کی دونوں مارکیٹوں میں ڈالر کے مقابلے میں روپیہ دباو میں رہا۔\nآئی ایم ایف کے بعد نیشنل اکاؤنٹ کمیٹی کی جانب سے جی ڈی پی نمو حکومت کے مقررہ 3.6فیصد کے ہدف کی نسبت 2.68فیصد رہنے، معیشت میں سست روی، 290روپے فی ڈالر پر بجٹ سازی، نئے ٹیکسز عائد ہونے اور مہنگائی بڑھنے سے زرمبادلہ کی دونوں مارکیٹوں میں منگل کو بھی ڈالر کے مقابلے میں روپیہ دباو میں رہا۔\nانٹربینک مارکیٹ میں کاروبار کے ابتدائی دورانیے میں ڈالر کی قدر ایک موقع پر اگرچہ 04پیسے کی کمی سے 281روپے 72پیسے کی سطح پر بھی آگئی تھی لیکن بڑھتے ہوئے تجارتی خسارے، قرض ادائیگیوں کے دباو، برآمدات میں محدود اضافے کی نسبت درآمدات میں نمایاں اضافے کے علاوہ امپورٹس کی لاگت بڑھنے سے ڈالر کی قدر میں اضافے کا سلسلہ شروع ہوا جس کے نتیجے میں کاروبار کے اختتام پر ڈالر کی قدر 15پیسے کے اضافے سے 281روپے 91پیسے کی سطح پر بند ہوئی۔\nاوپن کرنسی مارکیٹ میں بھی ڈالر کی قدر 19پیسے کے اضافے سے 283 روپے 99پیسے کی سطح پر بند ہوئی۔",
        "published_date": "Tue, 20 May 2025 15:15:28 UTC",
        "source": "Express Urdu"
    },
    {
        "guid": "7d375ad7395d442a38d10fa6e3e1b9ed",
        "title": "جنرل عاصم منیر کو فیلڈ مارشل کا عہدہ دفاع وطن کیلیے خدمات کا اعتراف ہے، صدر مملکت",
        "link": "https://www.express.pk/story/2762319/president-zardari-prays-filed-marshal-gen-asim-munir-2762319/",
        "image_url": "https://img.express.pk/logo/expresslogo.webp",
        "article": "اسلام آباد: صدر مملکت آصف علی زرداری نے جنرل سید عاصم منیر کو فیلڈ مارشل کے عہدے پر ترقی پانے پر مبارکباد دیتے ہوئے کہا ہے کہ فیلڈ مارشل کا عہدہ وفاع وطن کیلیے آپ کی خدمات کا اعتراف ہے۔\nصدر مملکت نے اپنے بیان میں کہا کہ جنرل سید عاصم منیر نے بلااشتعال بھارتی جارحیت کا بھرپور جواب دینے ،  دشمن کے مکروہ عزائم ناکام بنانے پر اُن کے کے کردار کو سراہا۔\nانہوں نے کہا کہ فیلڈ مارشل کا عہدہ دفاع وطن کی خاطر آپ کی خدمات کا اعتراف ہے، بھارتی حملوں کے جواب میں پاکستان کی مؤثر جوابی کاروائی پر فیلڈ مارشل سید عاصم منیر اور افواج پاکستان تعریف کے مستحق ہیں۔\nصدر مملکت نے کہا کہ بھارتی جارحیت کے جواب میں جنرل سید عاصم منیر کی قیادت میں افواجِ پاکستان نے بہترین حکمت عملی سےدشمن کا غرور خاک میں ملا دیا، ملکی سلامتی اور خودمختاری کے تحفظ، دہشتگردی کے خلاف جنگ میں پوری قوم فیلڈ مارشل سید عاصم منیر کی خدمات کو سراہتی ہے۔\nصدر مملکت نے ایئر چیف مارشل ظہیر احمد بابر سدھو کو عہدے کی مدت میں توسیع پر مبارکباد دیتے ہوئے کہا کہ ایئر چیف مارشل کی کامیاب جنگی حکمت عملی کی بدولت پاکستان نے دشمن کو دندان شکن جواب دیا۔\nانہوں نے کہا کہ پاک فضائیہ نے ایئر چیف مارشل کی قیادت میں  بھارتی فضائیہ کو شکست فاش دی۔\nصدر مملکت کا فیلڈ مارشل  سید عاصم منیر اور ایئر چیف مارشل ظہیر احمد بابر سدھو کیلئے نیک خواہشات کا اظہار کیا۔",
        "published_date": "Tue, 20 May 2025 15:15:31 UTC",
        "source": "Express Urdu"
    },
    {
        "guid": "3a48df0ed1b6874055b3928d5d729149",
        "title": "اسلام آباد میں کال سینٹر کے دو ملازمین بازیاب، اغواکار گرفتار",
        "link": "https://www.express.pk/story/2762318/call-centers-two-employees-rescued-in-islamabad-kidnappers-arrested-2762318/",
        "image_url": "https://img.express.pk/logo/expresslogo.webp",
        "article": "اسلام آباد میں ڈکیت گینگ نے کال سینٹر پر دھاوا بول کر دو ملازمین کو اغوا کرکے دو کروڑ تاوان مانگ لیا، پولیس نے مقابلے کے بعد مغویوں کو بازیاب کراتے ہوئے گینگ کو گرفتار کرلیا جس میں ایک پولیس کانسٹیبل بھی شامل ہے۔\nاس حوالے سے پریس کانفرنس کرتے ہوئے ڈی آئی جی اسلام آباد پولیس محمد جواد طارق نے کہا کہ 17 اور 18 مئی کی رات سیکٹر آئی ایٹ میں کال سینٹر میں ایک گینگ نے موبائل فون اور دیگر سامان لوٹا، یہی گینگ وہاں سے نکلا اور جی ایٹ میں ایک کال سینٹر میں لوٹ مارکی، گینگ نے اس کال سینٹر سے دو ملازمین کو اغواء بھی کیا اور بازیابی کے لیے دو کروڑ روپے تاوان طلب کیا۔\nانہوں نے بتایا کہ اغواء شدگان میں ایک غیر ملکی شہری بھی شامل تھا، ملازمان نے مغویوں کو تھانہ کرپا کے علاقے میں ایک ڈیرے پر رکھا ہوا تھا، پولیس نے تھانہ کرپا کے علاقے میں چھاپہ مارا تو ملزمان نے فائرنگ کردی، پولیس نے مقابلے کے بعد ملزمان کو گرفتار کرکے مغویوں کو بازیاب کرالیا ہے۔\nڈی آئی جی اسلام آباد نے مزید بتایا کہ اس گینگ میں اسلام آباد پولیس کا ایک معطل شدہ کانسٹیبل بھی شامل ہے، گرفتار کانسٹیبل سے تفتیش کی جارہی ہے۔",
        "published_date": "Tue, 20 May 2025 15:15:31 UTC",
        "source": "Express Urdu"
    },
    {
        "guid": "1cdc9dc0f1f7f4d2f922db2ca273a655",
        "title": "وزیراعظم کی آرمی چیف کو فیلڈ مارشل کے عہدے پر ترقی پر مبارکباد",
        "link": "https://www.express.pk/story/2762317/prime-minister-congratulates-army-chief-for-field-marshal-2762317/",
        "image_url": "https://img.express.pk/logo/expresslogo.webp",
        "article": "وزیرِ اعظم شہباز شریف نے چیف آف آرمی اسٹاف جنرل سید عاصم منیر کو فیلڈ مارشل کے عہدے پر ترقی ملنے دلی مبارک باد دی ہے۔\nوزیراعظم آفس سے جاری بیان کے مطابق وزیراعظم شہباز شریف نے کہا کہ آرمی چیف نے معرکہ حق کے دوران آپریشن بنیان مرصوص میں اپنی قائدانہ اور پیشہ ورانہ صلاحیتوں سے دشمن کے ناپاک عزائم کو خاک میں ملایا۔\nانہوں نے کہا کہ جنرل عاصم منیر کو اللہ تعالٰی نے بے مثال خوبیوں سے نوازا ہے، آپریشن بنیان مرصوص کی کامیابی میں ان کی دلیری، استقامت اور دانش مندی کا کلیدی کردار تھا۔\nان کا کہنا تھا کہ آرمی چیف کی دفاع وطن کے لیے گراں قدر خدمات اور آپریشن بنیان مرصوص کے ذریعے خطے میں طاقت کے توازن کو قائم کرنے کے لیے اقدامات پر انہیں فیلڈ مارشل کے عہدے پر ترقی دی گئی ہے۔\nوزیرِ اعظم نے کہا کہ معرکہ حق کے دوران آرمی چیف سے لے کر سرحدوں پر دشمن کی جارحیت کا منہ توڑ جواب دینے والے ہر سپاہی نے دفاع وطن کے لیے دلیری سے اپنی خدمات سر انجام دیں۔\nان کا کہنا تھا کہ مجھ سمیت پوری قوم کو آرمی چیف جنرل عاصم منیر اور ان کی قیادت میں اپنی بہادر افواج کے غازیان و شہدا اور ان کے اہل خانہ پر فخر ہے۔",
        "published_date": "Tue, 20 May 2025 15:15:34 UTC",
        "source": "Express Urdu"
    },
    {
        "guid": "12fdd1d2ee29644df16c4b33242c7149",
        "title": "جنرل عاصم منیر کے فیلڈ مارشل بننے پر صدر مملکت اور وزیراعظم کی مبارک باد",
        "link": "https://www.express.pk/story/2762316/pm-and-president-conrats-gen-syed-asim-munir-2762316/",
        "image_url": "https://img.express.pk/logo/expresslogo.webp",
        "article": "صدر مملکت، وزیر اعظم، وزرائے اعلیٰ، گورنرز اور دیگر سیاسی و حکومتی شخصیات نے جنرل سید عاصم منیر کو دلی مبارک باد پیش کی ہے۔\nصدر مملکت آصف علی زرداری اور وزیر اعظم نے عہدے میں ترقی پانے پر مبارک باد پیش کرتے ہوئے سید عاصم منیر کی خدمات کا ایک بار پھر اعتراف کیا ہے۔\nوفاقی وزرا، چیئرمین جوائنٹ چیفس آف اسٹاف کمیٹی اور سروسز چیفس کی جانب سے جنرل سید عاصم منیر کو فیلڈ مارشل کے عہدے پر ترقی پانے پر مبارک باد دی ہے۔\nجنرل عاصم منیر کو فیلڈ مارشل کا عہدہ دفاع وطن کیلیے خدمات کا اعتراف ہے، صدر مملکت\nاسلام آباد: صدر مملکت آصف علی زرداری نے جنرل سید عاصم منیر کو فیلڈ مارشل کے عہدے پر ترقی پانے پر مبارکباد دیتے ہوئے کہا ہے کہ فیلڈ مارشل کا عہدہ وفاع وطن کیلیے آپ کی خدمات کا اعتراف ہے۔\nصدر مملکت نے اپنے بیان میں کہا کہ جنرل سید عاصم منیر نے بلااشتعال بھارتی جارحیت کا بھرپور جواب دینے ،  دشمن کے مکروہ عزائم ناکام بنانے پر اُن کے کے کردار کو سراہا۔\nانہوں نے کہا کہ فیلڈ مارشل کا عہدہ دفاع وطن کی خاطر آپ کی خدمات کا اعتراف ہے، بھارتی حملوں کے جواب میں پاکستان کی مؤثر جوابی کاروائی پر فیلڈ مارشل سید عاصم منیر اور افواج پاکستان تعریف کے مستحق ہیں۔\nصدر مملکت نے کہا کہ بھارتی جارحیت کے جواب میں جنرل سید عاصم منیر کی قیادت میں افواجِ پاکستان نے بہترین حکمت عملی سےدشمن کا غرور خاک میں ملا دیا، ملکی سلامتی اور خودمختاری کے تحفظ، دہشتگردی کے خلاف جنگ میں پوری قوم فیلڈ مارشل سید عاصم منیر کی خدمات کو سراہتی ہے۔\nصدر مملکت نے ایئر چیف مارشل ظہیر احمد بابر سدھو کو عہدے کی مدت میں توسیع پر مبارکباد دیتے ہوئے کہا کہ ایئر چیف مارشل کی کامیاب جنگی حکمت عملی کی بدولت پاکستان نے دشمن کو دندان شکن جواب دیا۔\nانہوں نے کہا کہ پاک فضائیہ نے ایئر چیف مارشل کی قیادت میں  بھارتی فضائیہ کو شکست فاش دی۔\nصدر مملکت کا فیلڈ مارشل  سید عاصم منیر اور ایئر چیف مارشل ظہیر احمد بابر سدھو کیلئے نیک خواہشات کا اظہار کیا۔\nاللہ تعالیٰ نے جنرل سید عاصم منیر کو بے پناہ صلاحیتوں سے نوازا ہے، وزیر اعظم\nوزیرِ اعظم محمد شہباز شریف نے چیف آف آرمی اسٹاف جنرل سید عاصم منیر کو فیلڈ مارشل کے عہدے پر ترقی ملنے پر دلی مبارکباد پیش کرتے ہوئے کہا کہ آرمی چیف نے معرکہ حق کے دوران آپریشن بنیان مرصوص میں اپنی قائدانہ اور پیشہ ورانہ صلاحیتوں سے دشمن کے ناپاک عزائم کو خاک میں ملایا۔\nانہوں نے کہا کہ جنرل سید عاصم منیر کو اللہ تعالٰی نے بے مثال خوبیوں سے نوازا ہے، آپریشن بنیان مرصوص کی کامیابی میں ان کی دلیری، استقامت اور دانشمندی کا کلیدی کردار تھا۔\nوزیراعظإ نے کہا کہ آرمی چیف کی دفاع وطن کیلئے گراں قدر خدمات اور آپریشن بنیان مرصوص کے ذریعے خطے میں طاقت کے توازن کو قائم کرنے کیلئے اقدامات پر انہیں فیلڈ مارشل کے عہدے پر ترقی دی گئی۔ معرکہ حق کے دوران آرمی چیف سے لے کر سرحدوں پر دشمن کی جارحیت کا منہ توڑ جواب دینے والے ہر سپاہی نے دفاع وطن کیلئے دلیری سے اپنی خدمات سر انجام دیں۔\nانہوں نے کہا کہ مجھ سمیت پوری قوم کو آرمی چیف جنرل سید عاصم منیر اور انکی قیادت میں اپنی بہادر افواج کے غازیان و شہداء اور انکے اہل خانہ پر فخر ہے۔\nوزیر دفاع خواجہ آصف\nخواجہ آصف نے اپنے بیان میں کہا کہ آرمی چیف جنرل سید عاصم منیر کی فیلڈ مارشل کے عہدہ پہ ترقی قوم کی طرف سے انکی آپریشن بنیان مرصوص کی بے مثال قیادت کی کامیابی کا اعتراف ہے۔\nانہوں نے کہا کہ جنرل سید عاصم منیر قوم کے محسن ہیں اور زندہ قومیں ہمیشہ اپنے محسنوں کی عزت و تکریم کرتی ہیں، اور وہ تا ابد زندہ اور پائندہ رہتے ہیں۔\nانہوں نے کہا کہ ائیر چیف مارشل ظہیر احمد سدھو نے اپنے شاہینوں کے ہمراہ نہ صرف وطن کی فضاؤں کو نا قابل تسخیر بنا دیا بلکہ دشمن کے طیاروں کا شکار کھیلا اور انکی فضاؤں کو ویران کردیا۔\nاُن کا کہان تھا کہ بڑے بڑے نامی گرامی طیارے کٹی پتنگوں کی مانند زمین پہ گرے۔ انکی خدمات کو مدت عہدہ کے بعد جاری ر ہنا قوم کا انکی بہادری اور کامیابی کا اعتراف ہے اور قوم اُن کی احسان مند بھی ہے۔\nوزیرداخلہ محسن نقوی کا فیلڈ مارشل جنرل سید عاصم منیر کے لئے نیک تمناؤں کا اظہار\nوزیرداخلہ نے فیلڈ مارشل بننے پر آرمی چیف جنرل سید عاصم منیر کو مبارک باد پیش کرتے ہوئے کہا کہ آپ نے محنت صلاحیتوں اور پیشہ وارانہ مہارت سے یہ مقام حاصل کیا ہے۔ معرکہ حق کی شاندار فتح کے بعد فیلڈ مارشل کے عہدے پر ترقی جنرل سید عاصم منیر کا حق تھا۔\nجنرل سید عاصم منیر کی قیادت میں مسلح افواج نے دشمن کو عبرتناک سبق سیکھایا۔ قوم دشمن کے خلاف سیسہ پلائی دیوار بن کر مسلح افواج کے شانہ بشانہ کھڑی رہی اس کا کریڈٹ جنرل سید عاصم منیر کو جاتا ہے۔\nانہوں نے کہا کہ جرأت، شجاعت، تدبر، حکمت اور دانش کا جو مظاہرہ جنرل سید عاصم منیر نے دکھایا اس کی تاریخ میں مثال نہیں ملتی۔\nمحسن نقوی نے کہا کہ یقین ہے کہ جنرل سید عاصم منیرکی قیادت میں پاک فوج نئی بلندیوں تک جائے گی، جنرل سید عاصم منیر کی قیادت میں مسلح افواج کی مزید کامیابیوں اور کامرانیوں کے لئے دعا گو ہوں۔\nاسپیکر قومی اسمبلی ایاز صادق کی مبارک باد\nاسپیکر قومی اسمبلی نے وفاقی کابینہ کے آرمی سید عاصم منیر کو فیلڈ مارشل کے عہدے پر ترقی دینے کا خیر مقدم کرتے ہوئے انہیں ترقی ملنے پر مبارک باد دی ہے۔\nاسپیکر قومی اسمبلی کا فیلڈ مارشل جنرل سید عاصم منیر کیلئے نیک خواہشات کا اظہار کرتے ہوئے کہا کہ کابینہ کے اس فیصلے سے پاکستان کی افواج کا مورال مزید بلند ہو گا۔\nانہوں نے کہا کہ جنرل سید عاصم منیر حققی معنوں میں فیلڈ مارشل کے عہدے کے مستحق تھے، جنرل سید عاصم منیر نے بنیان المرصوص آپریشن کے ذریعے دشمن کو شکست فاش سے دوچار کیا۔\nانہوں نے کہا کہ فیلڈ مارشل جنرل سید عاصم منیر کی جرأت اور بہادری کے اعزاز میں انکی ترقی قابل ستائش ہے۔ اس کے علاوہ ایاز صادق نے معرکہ حق کے شہداء اور غازیوں کو اعلیٰ سول ایوارڈ دینے کا بھی خیر مقدم کیا۔\nانہوں نے کہا کہ ہمارے شہداء اور غازی ہمارے حقیقی ہیروز ہیں، پوری قوم اپنے شہداء اور غازیوں کو سلام پیش کرتی ہے، پاکستان کی مسلح افواج نے آپریشن بنیان المرصوص میں اپنی پیشہ ورانہ صلاحیتوں کا لوہا منوایا ہے اور آج پوری دنیا پاکستان کی مسلح افواج کی پیشہ ورانہ صلاحیتوں کی معترف ہے۔\nعلاوہ ازیں چاروں صوبوں کے وزرائے اعلیٰ، گورنرز اور دیگر شخصیات نے بھی عہدے میں ترقی ملنے پر جنرل عاصم منیر کو مبارک باد پیش کی ہے۔",
        "published_date": "Tue, 20 May 2025 15:15:34 UTC",
        "source": "Express Urdu"
    },
    {
        "guid": "43a35b7f86c3497d17b549b301ad1490",
        "title": "پاکستان نے ویسٹ ایشیا بیس بال کپ میں روایتی حریف بھارت کو دھول چٹا دی",
        "link": "https://www.express.pk/story/2762315/pakistan-beat-india-baseball-2762315/",
        "image_url": "https://img.express.pk/logo/expresslogo.webp",
        "article": "ایران کے شہر تہران میں جاری ویسٹ ایشیا بیس بال کپ میں پاکستان بھارت کو شکست دے کر فائنل میں پہنچ گیا۔ قومی ٹیم نے روایتی حریف بھارت کے خلاف 13 رنز سے برتری ثابت کی۔\nایونٹ کے پہلے سیمی فائنل میں پاکستان نے شاندار کارکردگی کا مظاہرہ کرتے ہوئے 14 رنز بنائے۔ بھارتی ٹیم صرف ایک رنز بناسکی۔\nبھارت کے خلاف جیت پر پاکستانی کھلاڑیوں نے خوب جشن منایا اور پاکستان زندہ باد کے نعرے لگائے۔\nفائنل میں پاکستان کا مقابلہ ایران اورفلسطین کے درمیان کھیلے جانے والے میچ کی فاتح ٹیم سے ہوگا۔",
        "published_date": "Tue, 20 May 2025 15:15:34 UTC",
        "source": "Express Urdu"
    },
    {
        "guid": "9cf9917f6d296fa064e9eb439e1ca958",
        "title": "تاجروں کا انکم ٹیکس ترمیمی آرڈیننس پر نظرثانی کا مطالبہ",
        "link": "https://www.express.pk/story/2762314/traders-demands-to-review-income-tax-amendment-ordinance-2762314/",
        "image_url": "https://img.express.pk/logo/expresslogo.webp",
        "article": "فیڈریشن آف پاکستان چیمبرز آف کامرس اینڈ انڈسٹریز(ایف پی سی سی آئی) نے حکومت سے انکم ٹیکس ترمیمی آرڈیننس پر نظرثانی کا مطالبہ کر دیا۔\nایف پی سی سی آئی کے صدر عاطف اکرام شیخ نے وفاقی حکومت سے انکم ٹیکس ترمیمی آرڈیننس پر نظرثانی کا مطالبہ کرتے ہوئے کہا کہ ملک بھر کے تمام چیمبرز اور ایسوسی ایشنز نے انکم ٹیکس آرڈیننس مسترد کر دیا ہے۔\nانہوں نے کہا کہ ٹیکس افسران کو اکاؤنٹس منجمد کرنے اور پیسے نکالنے کے لامحدود اختیارات دینا درست نہیں، اس اقدام سے ٹیکس وصولی میں اضافے کے بجائے کرپشن میں اضافہ ہوگا۔\nان کا کہنا تھا کہ تاجربرادری کو ترمیمی آرڈیننس پر سخت تحفظات ہیں، حکومت اس پرنظر ثانی کرے، حکومت معیشت اور تاجر دشمن اقدامات کے بجائے بزنس کمیونٹی کو سہولیات دے۔\nعاطف اکرام شیخ نے مزید کہا کہ ایف پی سی سی آئی نمائندہ تنظیم ہونے کے ناطے آرڈیننس واپس لینے کا مطالبہ کرتی ہے، حکومت قانون سازی سے قبل متعلقہ اسٹیک ہولڈرز سے مشاورت یقینی بنائے جبکہ ایف پی سی سی آئی ٹیکس کلیکشن میں اضافے کے لیے حکومت کے ساتھ تعاون کو تیار ہے۔",
        "published_date": "Tue, 20 May 2025 15:15:37 UTC",
        "source": "Express Urdu"
    },
    {
        "guid": "8a529fbffb36cb060d193b9d424ed894",
        "title": "یورینیم افزودگی کسی سے پوچھ کر نہیں کرتے؛ امریکی مطالبہ صرف بکواس ہے؛ خامنہ ای",
        "link": "https://www.express.pk/story/2762313/iran-supreme-leader-khamnaie-us-nuclear-demand-nonsense-2762313/",
        "image_url": "https://img.express.pk/logo/expresslogo.webp",
        "article": "امریکا اور ایران کے درمیان بین الممالک جوہری معاہدے سے متعلق تاحال بے نتیجہ ثابت ہونے والے مذاکرات کے دوران صدر ٹرمپ کے ایک مطالبے پر آیت اللہ خامنہ ای نے سخت ردعمل دیا ہے۔\nایران کی نیم سرکاری خبر رساں ایجنسی مہر کے مطابق رہبرِ اعلیٰ آیت اللہ خامنہ ای نے جوہری مذاکرات کے دوران امریکی مطالبات کو بکواس قرار دیتے ہوئے کہا کہ یورینیم افزودگی کسی کے کہنے سے نہ شروع کرتے ہیں اور نہ کسی ملک کے مطالبے پر روک سکتے ہیں۔\nآیت اللہ علی خامنہ ای کے بقول امریکا کا یہ کہنا کہ ہم ایران کو یورینیم افزودہ کرنے کی اجازت نہیں دیں گے‘ یہ محض فضول باتیں ہیں۔ ہم اس کام کے لیے کسی سے اجازت نہیں لیتے۔\nایرانی سپریم لیڈر کا یہ بیان اُس وقت سامنے آیا ہے جب امریکا اور ایران کے درمیان جوہری معاہدے پر مذاکرات غیر یقینی صورتحال سے دوچار ہیں۔\nیاد رہے کہ گزشتہ ماہ سے عمان کی ثالثی میں ایران امریکا جوہری مذاکرات کے چار دور مکمل ہوچکے ہیں۔ \nاس جوہری مذاکرات کا بنیادی مقصد ایران کی جوہری سرگرمیوں کو محدود کرکے پابندیاں ختم کرنا ہے۔\nتاہم دونوں فریقین کے اس سخت مؤقف نے رواں ہفتے روم میں متوقع بات چیت کے اگلے مرحلے کو خطرے میں ڈال دیا ہے۔\nامریکی صدر ڈونلڈ ٹرمپ نے رواں برس جنوری میں دوسری بار ملک کی صدارت سنبھالی ہے اور اپنے پہلے دورِ حکومت میں عالمی جوہری معاہدے 2015 (JCPOA) کو ختم کرچکے ہیں۔\nتاہم اب وہ ایک نئے معاہدے کے خواہاں ہیں اور ایران پر \"زیادہ سے زیادہ دباؤ\" کی پالیسی دوبارہ لاگو کر چکے ہیں۔\nگزشتہ ہفتے ٹرمپ نے خبردار کیا تھا کہ اگر بات چیت جلد مکمل نہ ہوئی تو کچھ برا ہوسکتا ہے۔\nادھر ایران کے نائب وزیر خارجہ مجید تخت روانچی نے کہا کہ اگر امریکا نے ایران سے مکمل افزودگی ترک کرنے کا مطالبہ جاری رکھا تو مذاکرات ناکام ہو جائیں گے۔\nایران اس وقت یورینیم کو 60 فیصد تک افزودہ کر رہا ہے جو کہ 2015 کے معاہدے کی مقرر کردہ 3.67 فیصد حد سے کہیں زیادہ ہے لیکن اب بھی 90 فیصد کی اس حد سے کم ہے جو جوہری ہتھیاروں کے لیے درکار ہوتی ہے۔\nامریکی مذاکرات کار اسٹیو وٹکوف نے اس صورت حال کو \"ریڈ لائن\" قرار دیتے ہوئے کہا کہ امریکا ایک فیصد بھی افزودگی برداشت نہیں کر سکتا۔\nایرانی وزیر خارجہ عباس عراقچی نے اتوار کو بیان دیا کہ ایران جوہری ہتھیار حاصل نہیں کرے گا اور معاہدہ طے پا جانا ممکن ہے لیکن ساتھ ہی انھوں نے واضح کیا تھا کہ یورینیم افزودگی ہر حال میں جاری رہے گی۔",
        "published_date": "Tue, 20 May 2025 15:15:40 UTC",
        "source": "Express Urdu"
    },
    {
        "guid": "0cb747d8bf48585d1335ec1d6fb3e344",
        "title": "غزہ میں فلسطینیوں کو بھوک سے مرنے نہیں دیں گے؛ برطانیہ",
        "link": "https://www.express.pk/story/2762312/uk-prime-minister-starmer-gaza-starving-2762312/",
        "image_url": "https://img.express.pk/logo/expresslogo.webp",
        "article": "برطانوی وزیرِاعظم کیئر اسٹارمر نے غزہ میں اسرائیلی بمباری پر تشویش کا اظہار کرتے ہوئے کہا کہ ہم غزہ کے عوام کو بھوکا مرنے نہیں دے سکتے۔\nبرطانوی خبر رساں ادارے کے مطابق وزیرِاعظم کیئر اسٹارمر نے کہا کہ وہ، فرانس کے صدر ایمانویل میکرون اور کینیڈا کے وزیرِاعظم مارک کارنی غزہ میں تشدد کی شدت میں اضافے پر خوف زدہ ہیں۔\nبرطانوی پارلیمان میں خطاب کرتے ہوئے وزیراعظم کیئر اسٹارمر نے کہا کہ ہم ایک بار پھر جنگ بندی کے مطالبے کو دہراتے ہیں کیونکہ یہ ہی واحد راستہ ہے جس سے یرغمالیوں کو رہائی دلائی جا سکتی ہے۔\nانھوں نے مزید کہا کہ ہم (برطانیہ، فرانس اور کینیڈا) مغربی کنارے میں اسرائیلی بستیوں کی مخالفت اور غزہ میں انسانی امداد میں بڑے پیمانے پر اضافے کا مطالبہ کرتے ہیں۔\nبرطانوی وزیراعظم نے اسرائیل کی جانب سے خوراک کی محدود مقدار کو غزہ میں داخلے کی اجازت دینے کے حالیہ اعلان کو ناکافی قرار دیا۔\nانھوں نے کہا کہ یہ بالکل ناکافی ہے کیونکہ جنگ بہت طویل ہوچکی ہے اور ہم غزہ کے عوام کو بھوکا مرنے نہیں دے سکتے۔\nوزیراعظم کیئر اسٹارمر نے مزید بتایا کہ برطانیہ کے وزیر خارجہ ڈیوڈ لیمی غزہ کے اس حالیہ بحران پر حکومت کا تفصیلی پالیسی بیان جاری کریں گے۔",
        "published_date": "Tue, 20 May 2025 15:15:40 UTC",
        "source": "Express Urdu"
    },
    {
        "guid": "a504acb974d03e66489c89c753621c3a",
        "title": "فوج میں فیلڈ مارشل کا عہدہ کیا ہے؟",
        "link": "https://www.express.pk/story/2762311/what-is-field-marshal-in-pak-army-2762311/",
        "image_url": "https://img.express.pk/logo/expresslogo.webp",
        "article": "آپریشن بُنیان مرصوص اور معرکہ حق میں دلیرانہ قیادت اور دشمن کو شکست فاش دینے پر حکومت نے سپہ سالار جنرل سید عاصم منیر کو ترقی دے دی ہے۔\nحکومت نے آرمی چیف کو ترقی دے کر انہیں فیلڈ مارشل تعینات کردیا ہے۔\nفیلڈ مارشل کا عہدہ کیا ہے؟\nفوج میں آرمی چیف فور اسٹار جنرل ہوتا ہے جبکہ فیلڈ مارشل کے رینک میں ایک اسٹار کا اضافہ ہوجاتا ہے، یعنی فائیو اسٹار ہوجاتے ہیں۔\nفیلڈ مارشل فوج میں جنرل سے اوپرکا اعلیٰ اور سینئر ترین عہدہ ہے جو تاحیات رہتا ہے۔\nحکومت کی جانب سے فیلڈ مارشل کا عہدہ غیر معمولی اور مثالی قیادت اور خدمات کے پیش نظر دیا جاتا ہے۔\nپاکستان میں کتنے فیلڈ مارشل گزرے؟\nاس سے پہلے پاکستان میں ایوب خان واحد فیلڈ مارشل تھے۔ 1958 میں جنرل محمد ایوب خان کی مدت ملازمت ختم ہوئی تو 1959 میں صدارتی کابینہ نے انہیں 1959 میں فیلڈ مارشل بنانے کی منظوری دی تھی۔\n\nجانب سے عہدہ ملنے پر فیلڈ مارشل سید عاصم منیر نے اللہ کا شکر ادا کرتے ہوئے کہا ہے کہ یہ اعزاز قوم کی امانت ہے جس کو نبھانے کیلیے ایک نہیں بلکہ 7 عاصم منیر بھی قربان ہیں۔ \nانہوں نے اپنی ترقی اور عہدے کو شہدا، غازیوں اور جوانوں کے نام کردیا ہے۔",
        "published_date": "Tue, 20 May 2025 15:15:43 UTC",
        "source": "Express Urdu"
    },
    {
        "guid": "dbcb0d241c88a19e4e469f510664efe5",
        "title": "سونے کی قیمت میں مزید اضافہ",
        "link": "https://www.express.pk/story/2762310/gold-rates-further-increased-2762310/",
        "image_url": "https://img.express.pk/logo/expresslogo.webp",
        "article": "بین الاقوامی بلین مارکیٹ میں فی اونس سونے کی قیمت مزید 3ڈالر کے اضافے سے 3ہزار 244ڈالر کی سطح پر آنے سے مقامی صرافہ مارکیٹوں میں بھی سونے کی قیمت میں اضافہ ہوگیا۔\nمقامی صرافہ مارکیٹ میں 24 قیراط کا حامل فی تولہ سونے کی قیمت 300 روپے کے اضافے سے 3 لاکھ 42 ہزار 800 روپے کی سطح پر آگئی اور فی 10 گرام سونے کی قیمت بھی 257روپے بڑھ کر دو لاکھ 93 ہزار 895 روپے کی سطح پر آگئی ہے۔\nدوسری جانب فی تولہ چاندی کی قیمت بغیر کسی تبدیلی کے 3ہزار 410 روپے اور 10 گرام چاندی کی قیمت بھی بغیر کسی تبدیلی کے 2 ہزار 923روپے کی سطح پر مستحکم رہی۔",
        "published_date": "Tue, 20 May 2025 15:15:43 UTC",
        "source": "Express Urdu"
    },
    {
        "guid": "66c1dd9184430c60caea4b75aa9549f3",
        "title": "حکومت کا ایئر چیف مارشل کی مدت ملازمت پوری ہونے پر ان کی خدمات جاری رکھنے کا فیصلہ",
        "link": "https://www.express.pk/story/2762308/government-decides-to-continue-air-chief-marshals-services-after-his-term-ends-2762308/",
        "image_url": "https://img.express.pk/logo/expresslogo.webp",
        "article": "حکومت پاکستان نے معرکہ حق، آپریشن بُنیان مرصوص میں ملک کی سلامتی کو یقینی بنانے اور دشمن کو شِکست فاش دینے پر ایئر چیف مارشل ظہر احمد بابر سدھو کی مدت ملازمت پوری ہونے پر ان کی خدمات کو جاری رکھنے کا فیصلہ کیا ہے۔ \nوزیر اعظم آفس کی جانب سے جاری بیان کے مطابق وزیرِ اعظم  شہباز شریف کی زیرِ صدارت وفاقی کابینہ کے اجلاس میں اہم فیصلے کیے گئے۔\nاس میں کہا گیا کہ وزیرِ اعظم نے پوری پاکستانی قوم کو معرکہ حق کے دوران آپریشن بنیان مرصوص کی شاندار کامیابی اور دشمن کے عزائم خاک میں ملانے پر مبارکباد دی۔\nبیان کے مطابق وفاقی کابینہ میں گفتگو کے دوران کہا گیا کہ حال ہی میں پاکستان تاریخ کے کٹھن مرحلے سے گزرا۔\nوفاقی کابینہ نے کہا کہ 6 اور 7 مئی 2025 کی رات بھارت نے پاکستان پر بلا اشتعال اور بلا جواز جنگ مسلط کی،  پاکستان کی سول آبادی میں معصوم شہریوں بشمول خواتین اور بچوں کو نشانہ بنایا گیا۔\nوفاقی کابینہ کا کہنا تھا کہ دشمن کی جانب سے پاکستان کی خود مختاری اور سرحدی سالمیت کو پامال کرنے کی مذموم کوشش کی گئی۔\nکابینہ نے کہا کہ چیف آف آرمی اسٹاف جنرل سید عاصم منیر نے مثالی جرآت اور عزم کے ساتھ پاک فوج کی قیادت کی اور مسلح افواج کی جنگی حکمتِ عملی اور کاوشوں کو بھرپور طریقے سے ہم آہنگ کیا۔\nوفاقی کابینہ نے کہا کہ آرمی چیف کی بے مثال قیادت کی بدولت پاکستان کو معرکہ حق میں تاریخی کامیابی حاصل ہوئی۔\nبیان کے مطابق ان کی شاندار عسکری قیادت، جرآت، اور بہادری، پاکستان کی خود مختاری اور علاقائی سالمیت کو یقینی بنانے اور دشمن کے مقابلے میں دلیررانہ دفاع کے اعتراف میں جنرل سید عاصم منیر کو فیلڈ مارشل کے عہدے پر ترقی دینے کی وزیرِ اعظم کی تجویز کابینہ نے منظور کرلی۔\nوزیرِ اعظم نے صدر مملکت آصف علی زرداری سے ملاقات کرکے انہیں اس فیصلے کے حوالے سے اعتماد میں لیا۔\nبیان کے مطابق وفاقی حکومت نے ایئر چیف مارشل ظہر احمد بابر سدھو کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ کیا۔ \nوفاقی کابینہ نے یہ بھی فیصلہ کیا کہ افواج پاکستان کے افسران و جوان، غازیان، شہدا اور مختلف شعبوں سے تعلق رکھنے والے پاکستانی شہریوں کو آپریشن بنیان مرصوص کے دوران ان کی گراں قدر خدمات کے اعتراف میں اعلی سرکاری ایورڈز سے نوازا جائے گا۔",
        "published_date": "Tue, 20 May 2025 15:15:43 UTC",
        "source": "Express Urdu"
    },
    {
        "guid": "acbb383a5e3b21cde691354c00d58799",
        "title": "یو اے ای نے پہلی بار بنگلہ دیش کو ٹی 20 میچ میں شکست دے دی",
        "link": "https://www.express.pk/story/2762307/uae-beats-bangladesh-i-t20-first-time-ever-2762307/",
        "image_url": "https://img.express.pk/logo/expresslogo.webp",
        "article": "شارجہ: متحدہ عرب امارات نے ایک یادگار اور سنسنی خیز مقابلے کے بعد پہلی بار بنگلہ دیش کو دوسرے ٹی ٹوئنٹی انٹرنیشنل میچ میں 2 وکٹوں سے شکست دے کر تاریخ رقم کر دی۔\nیو اے ای نے بنگلہ دیش کیخلاف 206 رنز کا ہدف آخری اوور کی پانچویں گیند پر حاصل کیا، یہ یو اے ای کی بنگلادیش کیخلاف پہلی کامیابی ہے۔\nکپتان محمد وسیم نے دھواں دار اننگز کھیلتے ہوئے صرف 42 گیندوں پر 82 رنز بنائے، جس میں 9 چوکے اور 5 چھکے شامل تھے۔ \nبنگلہ دیش کی طرف سے ناہید رانا، رشاد حسین اور شریف الاسلام نے دو، دو، تنویر اسلام اور تنظیم حسن ثاقب نے ایک، ایک وکٹ حاصل کی۔\nاس سے قبل بنگلہ دیش نے ٹاس جیت کر پہلے بیٹنگ کرتے ہوئے 5 وکٹوں کے نقصان پر 205 رنز بنائے تھے۔ تنزید حسین نے 33 گیندوں پر 59 رنز کی جارحانہ اننگز کھیلی، جبکہ توحید ہریدوئے نے 45 رنز بنائے۔ یو اے ای کی جانب سے محمد جواداللہ نے 3 اور صغیر خان نے 2 وکٹیں حاصل کیں۔",
        "published_date": "Tue, 20 May 2025 15:15:43 UTC",
        "source": "Express Urdu"
    },
    {
        "guid": "90c415c057799b9ed90b232dfc7af14a",
        "title": "فیلڈ مارشل کا اعزاز قوم کی امانت ہے جسے نبھانے کیلیے لاکھوں عاصم بھی قربان، آرمی چیف",
        "link": "https://www.express.pk/story/2762305/i-am-grateful-to-allah-almighty-for-receiving-the-honor-of-field-marshal-asim-munir-2762305/",
        "image_url": "https://img.express.pk/logo/expresslogo.webp",
        "article": "آرمی چیف جنرل عاصم منیر نے کہا ہے کہ فیلڈ مارشل کا اعزاز ملنے پر اللّٰہ تعالیٰ کا شکر گزار ہوں۔\nاپنے بیان میں انہوں نے کہا ہے کہ یہ اعزاز پوری قوم، افواجِ پاکستان، خاص کر سول اور ملٹری شہداء اور غازیوں کے نام وقف کرتا ہوں، صدر پاکستان، وزیرِ اعظم اور کابینہ کے اعتماد کا شکر گزار ہوں، یہ اعزاز قوم کی امانت ہے جسے نبھانے کے لیے لاکھوں عاصم بھی قربان۔\nیہ پڑھیں : آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری\nان کا مزید کہنا تھا کہ یہ انفرادی نہیں بلکہ افواجِ پاکستان اور پوری قوم کے لیے اعزاز ہے، قوم کا شکریہ۔",
        "published_date": "Tue, 20 May 2025 15:15:45 UTC",
        "source": "Express Urdu"
    },
    {
        "guid": "3f7f9579df9d8fe85157854f7e79ceed",
        "title": "آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری",
        "link": "https://www.express.pk/story/2762304/approval-to-promote-general-syed-asim-munir-nishan-e-imtiaz-military-to-the-rank-of-field-marshal-2762304/",
        "image_url": "https://img.express.pk/logo/expresslogo.webp",
        "article": "حکومت پاکستان نے معرکہ حق، آپریشن بُنیان مرصوص کی اعلیٰ حکمتِ عملی اور دلیرانہ قیادت کی بنیاد پر ملک کی سلامتی کو یقینی بنانے اور دشمن کو شِکست فاش دینے پر جنرل سید عاصم منیر (نشان امتیاز ملٹری) کو فیلڈ مارشل کے عہدے پر ترقی دینے کی منظوری دے دی۔\nوزیر اعظم آفس کی جانب سے جاری بیان کے مطابق وزیرِ اعظم  شہباز شریف کی زیرِ صدارت وفاقی کابینہ کے اجلاس میں اہم فیصلے کیے گئے۔\nاس میں کہا گیا کہ وزیرِ اعظم نے پوری پاکستانی قوم کو معرکہ حق کے دوران آپریشن بنیان مرصوص کی شاندار کامیابی اور دشمن کے عزائم خاک میں ملانے پر مبارکباد دی۔\nبیان کے مطابق وفاقی کابینہ میں گفتگو کے دوران کہا گیا کہ حال ہی میں پاکستان تاریخ کے کٹھن مرحلے سے گزرا۔\nوفاقی کابینہ نے کہا کہ 6 اور 7 مئی 2025 کی رات بھارت نے پاکستان پر بلا اشتعال اور بلا جواز جنگ مسلط کی،  پاکستان کی سول آبادی میں معصوم شہریوں بشمول خواتین اور بچوں کو نشانہ بنایا گیا۔\nوفاقی کابینہ کا کہنا تھا کہ دشمن کی جانب سے پاکستان کی خود مختاری اور سرحدی سالمیت کو پامال کرنے کی مذموم کوشش کی گئی۔\nکابینہ نے کہا کہ چیف آف آرمی اسٹاف جنرل سید عاصم منیر نے مثالی جرآت اور عزم کے ساتھ پاک فوج کی قیادت کی اور مسلح افواج کی جنگی حکمتِ عملی اور کاوشوں کو بھرپور طریقے سے ہم آہنگ کیا۔\nوفاقی کابینہ نے کہا کہ آرمی چیف کی بے مثال قیادت کی بدولت پاکستان کو معرکہ حق میں تاریخی کامیابی حاصل ہوئی۔\nبیان کے مطابق ان کی شاندار عسکری قیادت، جرآت، اور بہادری، پاکستان کی خود مختاری اور علاقائی سالمیت کو یقینی بنانے اور دشمن کے مقابلے میں دلیررانہ دفاع کے اعتراف میں جنرل سید عاصم منیر کو فیلڈ مارشل کے عہدے پر ترقی دینے کی وزیرِ اعظم کی تجویز کابینہ نے منظور کرلی۔\nوزیرِ اعظم نے صدر مملکت آصف علی زرداری سے ملاقات کرکے انہیں اس فیصلے کے حوالے سے اعتماد میں لیا۔\nبیان کے مطابق وفاقی حکومت نے ایئر چیف مارشل ظہر احمد بابر سدھو کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ کیا۔ \nوفاقی کابینہ نے یہ بھی فیصلہ کیا کہ افواج پاکستان کے افسران و جوان، غازیان، شہدا اور مختلف شعبوں سے تعلق رکھنے والے پاکستانی شہریوں کو آپریشن بنیان مرصوص کے دوران ان کی گراں قدر خدمات کے اعتراف میں اعلی سرکاری ایورڈز سے نوازا جائے گا۔\nصدر اور  وزیر اعظم پاکستان، وفاقی وزرا، چیئرمین جوائنٹ چیفس آف اسٹاف کمیٹی اور سروسز چیفس کی جانب سے جنرل سید عاصم منیر کو فیلڈ مارشل کے عہدے پر ترقی پانے پر مبارک باد دی گئی۔\nواضح  رہے کہ جنرل عاصم منیر دوسری شخصیت ہیں جنہیں فیلڈ مارشل بنایا گیا ہے جب کہ صدر جنرل ایوب خان 1959 میں فیلڈ مارشل بنے تھے۔\nفیلڈ مارشل فوج میں اعلیٰ ترین عہدہ ہے، عہدے پر فائز شخص فائیو اسٹار جنرل اور سینئر ترین آرمی افسر ہوتا ہے۔ یہ ایوارڈ غیر معمولی، مثالی قیادت اور خدمات کے پیش نظر دیا جاتا ہے۔",
        "published_date": "Tue, 20 May 2025 15:15:46 UTC",
        "source": "Express Urdu"
    },
    {
        "guid": "e7836c525db791159cf762cfa1917aa7",
        "title": "آئی ٹی انڈسٹری کو شارٹ ٹرم نہیں لانگ ٹرم پالیسیاں چاہئیں، سافٹ ویئر ایسوسی ایشن",
        "link": "https://www.express.pk/story/2762303/it-industry-needs-long-term-policies-not-short-term-ones-says-software-association-2762303/",
        "image_url": "https://img.express.pk/logo/expresslogo.webp",
        "article": "چیئرمین پاکستان سافٹ وئیر ہاؤسز ایسوسی ایشنز (پاشا) سجاد مصطفی نے کہا ہے کہ آئی ٹی انڈسٹری کو شارٹ ٹرم نہیں لانگ ٹرم پالیسیاں چاہئیں، آٰئی ٹی انڈسٹری میں کسی بھی شاک کے دور رس منفی نتائج ہوں گے۔\nاسلام آباد میں نیوز کانفرنس کرتے ہوئے انہوں نے کہا کہ پاشا اس ملک کی تقدیر بدل سکتا ہے، اس بات کا احساس ہے کہ آئی ایم ایف پروگرام میں چل رہے، ہماری ٹیکس پالیسی میں عدم تسلسل ہے، َحکومت ریموٹ ورکرز کی تعریف واضح کرے ٹیکس ختم کرنے کی نہیں بلکہ عدم تسلسل ختم کرنے کا مطالبہ کررہے ہیں۔\nچیئرمین پاشا نے کہا کہ حکومت ٹیکس پالیسی کو طویل مدتی بنائے، ٹیکس پالیسیوں میں تسلسل نہ ہونے سے آئی ٹی کے شعبے میں سرمایہ کاری ختم ہوجائے گی، ایزآف ڈوئنگ بزنس کے لیے اسٹیٹ بینک سے گزارش ہے کہ بینکوں کے ادائیگی کے نظام کو جدید بنائے،\nآئی ٹی انڈسٹری کی ہراسمنٹ کے خاتمے کے لئے اقدامات کیے جائیں، آئی ٹی انڈسٹری میں ایک ایک انڈسٹری ٹریلینز ڈالر کی ہوتی ہے، آئی ٹی انڈسٹری کو ہراساں نہ کیا جائے، جو بھی ٹیکس اسٹرکچر متعارف کروایا جائے وہ دس سال کے لیے لایا جائے۔\nسجاد مصطفی نے کہا ہے کہ حکومت سے اپیل ہے کہ آئی ٹی انڈسٹری میں اداروں کو بغیر نوٹسز کے بند نہ کیا جائے، حکومت جدید ڈیجیٹل ورلڈ کے مطابق اپنے قوانین میں جدت لائے، آئی ٹی انڈسٹری کو شارٹ ٹرم نہیں لانگ ٹرم پالیسیاں چاہئیں، آٰئی ٹی انڈسٹری میں کسی بھی شاک کے دور رس منفی نتائج ہوں گے۔\nانہوں ںے کہا کہ پاکستانی کمپنیوں میں کام کرنے والی کمپنیوں کو ٹیکس آسانیاں فراہم کریں، غیر ملکی کمپنیوں کے لئے ٹیکس کم مقامی کمپنیوں کے لئے زیادہ ہے، پاشا حکومت سے اضافی مراعات کا مطالبہ نہیں کررہی۔",
        "published_date": "Tue, 20 May 2025 15:15:46 UTC",
        "source": "Express Urdu"
    },
    {
        "guid": "5d5c736c8cd5fd63d9a659088eb301b7",
        "title": "وزیر صحت کی برطانوی چیف میڈیکل ایڈوائزر سے ملاقات، اہم امور پر تبادلہ خیال",
        "link": "https://www.express.pk/story/2762302/mustafa-kamal-in-uk-meeting-health-chief-advisor-2762302/",
        "image_url": "https://img.express.pk/logo/expresslogo.webp",
        "article": "وزیر صحت مصطفی کمال نے برطانیہ کے ہیلتھ سیکیورٹی ایجنسی کے چیف میڈیکل ایڈوائزر، سے ملاقات کی جس میں صحت کے شعبے میں  دوطرفہ تعاون اور باہمی دلچسپی کے امور پر تبادلہ خیال کیا گیا\nترجمان وزارت صحت کا کہنا تھا کہ ملاقات میں وزیر صحت نے انٹیگریٹڈ ڈیزیز سرویلنس اینڈ ریسپانس اور انٹرنیشنل ہیلتھ ریگولیشنز میں تعاون پر چیف میڈیکل ایڈوائزر کا شکریہ ادا کیا۔\nاس موقع پر وزیر صحت مصطفی کمال کا کہنا تھا کہ برطانیہ نے پاکستان میں بیماریوں کی بروقت شناخت اور فوری ردعمل کے لیے (IDSR) کے قیام میں سپورٹ  فراہم کی ھے۔\n  \nوفاقی وزیر کا کہنا تھا کہ نظام کے تحت ملک بھر کے 15,000 پرائمری ہیلتھ کیئر کے  فزیشنز کو IDSR پر تربیت دی گئی ہے جس میں برطانیہ کی ہیلتھ سیکیورٹی ایجنسی (UKHSA) کا بھرپور تعاون حاصل ہے جو 2016 سے پاکستان میں صحت کے شعبے میں اہم کردار ادا کر رہی ہے۔ \nمصطفی کمال نے صحت کے شعبے میں جاری اصلاحات صحت کی سہولیات کی رسائی کے منصوبوں پر بھی روشنی ڈالی اور کہا کہ جدید ٹیکنالوجی سے استفادہ کرتے ہوے ٹیلی میڈیسن کے منصوبے کا آغاز کیا جارھا ھے۔\nمصطفیٰ کمال کا مزید کہنا تھا کہ مریضوں کی موثر نگہداشت کیلئے ون پیشنٹ ون آئی ڈی کا نظام بھی متعارف کروا رھے ہیں۔ وزیر صحت مصطفی کمال نے چیف میڈیکل ایڈوائزر کو پاکستان کے دورے کی بھی دعوت دی۔",
        "published_date": "Tue, 20 May 2025 15:15:49 UTC",
        "source": "Express Urdu"
    },
    {
        "guid": "5276760c02d749c8c2650a5e1e03f421",
        "title": "انسداد دہشتگردی عدالت نے 9 مئی کیس میں مدعی مقدمہ کو طلب کرلیا",
        "link": "https://www.express.pk/story/2762301/insidad-dehshat-gardi-adalat-ne-9-may-case-me-mudai-muqadma-ko-talab-kar-lia-2762301/",
        "image_url": "https://img.express.pk/logo/expresslogo.webp",
        "article": "انسداد دہشتگردی کی خصوصی عدالت نے سانحہ 9 مئی کے مقدمے میں آئندہ سماعت پر مدعی مقدمہ کو طلب کرلیا۔ \nسانحہ 9 مئی کے مقدمے کی سماعت انسداد دہشتگردی کی خصوصی عدالت کے روبرو ہوئی، جس میں پی ٹی آئی رہنما راجا اظہر، خرم شیر زمان، فردوس شمیم نقوی، عالمگیر خان اور دیگر پیش ہوئے۔\nعدالت نے مدعی مقدمہ کی عدم حاضری پر اظہار برہمی کرتے ہوئے 11 جون کو طلب کرلیا۔\nدورانِ سماعت پی ٹی آئی رہنما حلیم عادل شیخ اور فہیم خان نے حاضری سے استثنا کی درخواست دائر کردی۔ عدالت نے دونوں کی ایک روز کے لیے درخواست منظور کرلی۔\nیاد رہے کہ سابق ایم پی اے عدیل احمد کو ایک عدالت نے اشتہاری قرار دے رکھا ہے۔ ملزمان کیخلاف 9مئی 2023 کو تھانہ ٹیپو سلطان کی حدود میں جلاؤ گھیراؤ اور سرکاری املاک کو نقصان پہنچانے کا مقدمہ درج کیا گیا تھا۔",
        "published_date": "Tue, 20 May 2025 15:15:51 UTC",
        "source": "Express Urdu"
    },
    {
        "guid": "787cd8a99b56f9c91f66d25a68835bb7",
        "title": "سی ڈی ڈبلیو پی نے 249 ارب مالیت کے 10 ترقیاتی منصوبے منظور کرلیے",
        "link": "https://www.express.pk/story/2762300/cdwp-approves-10-development-projects-worth-rs249-billion-2762300/",
        "image_url": "https://img.express.pk/logo/expresslogo.webp",
        "article": "سینٹر ل ڈویلپمنٹ ورکنگ پارٹی (سی ڈی ڈبلیو پی) نے 249 ارب روپے مالیت کے 10 ترقیاتی منصوبے منظور کر لیے جبکہ 6 بڑے منصوبے ایکنک کو حتمی منظوری کے لیے بھجوا دیے گئے۔\nاسلام آباد سیف سٹی توسیعی منصوبہ 7.5 ارب روپے میں منظور کر لیا گیا، نئے سیف سٹی منصوبے میں 3655 اضافی کیمرے لگائے جائیں گے جبکہ 28 پولیس اسٹیشنز کو نگرانی نیٹ ورک سے جوڑا جائے گا۔\nنیشنل سینٹر فار کوانٹم کمپیوٹنگ 3.3 ارب روپے میں منظور کیا گیا۔ وفاقی وزیر کا کہنا تھا کہ پاکستان کو ٹیکنالوجی خود مختاری کے لیے کوانٹم کمپیوٹنگ ضروری ہے۔\nاعلیٰ تعلیم کی ترقی کا منصوبہ 21.1 ارب روپے کے ساتھ ای سی این ای سی کو بھجوا دیا گیا۔\nسرگودھا-خوشاب-میانوالی روڈ کی دو رویہ تعمیر کے منصوبے کی لاگت 11.8 ارب روپے ہے جبکہ گوجرانوالہ تا کوٹ سرور روڈ دو رویہ منصوبہ 13.2 ارب روپے کا ہے۔ نیا لاہور کنٹرولڈ ایکسس کوری ڈور منصوبہ 10.8 ارب روپے کا ای سی این ای سی کو بھیجا گیا ہے۔\nپاکستان ریلوے کے ٹریک مشینوں کی بحالی کا منصوبہ 5.3 ارب میں منظور ہوگیا۔\nنیشنل ہائی وے این5 کی 6 لین میں توسیع کا منصوبہ 155 ارب روپے میں ای سی این ای سی کو بھیجا گیا جبکہ چشتیاں تا چک 46/3R سڑک کی دو رویہ تعمیر کا منصوبہ 14.8 ارب روپے میں مکمل ہوگا۔\nپنجاب کلین ایئر پروگرام 5.7 ارب روپے میں منظور کر لیا گیا جس میں الیکٹرک گاڑیوں کی ترغیب دی جائے گی۔",
        "published_date": "Tue, 20 May 2025 15:15:54 UTC",
        "source": "Express Urdu"
    },
    {
        "guid": "983d53c8dfa9b2441a9ac4072c2e8b4a",
        "title": "اداکارہ نادیہ کے شوہر کیخلاف بینک فراڈ کیس میں اہم پیشرفت",
        "link": "https://www.express.pk/story/2762299/important-developments-in-the-bank-fraud-case-against-actress-nadias-husband-2762299/",
        "image_url": "https://img.express.pk/logo/expresslogo.webp",
        "article": "کراچی: اڈیشنل ڈسرکٹ اینڈ سیشن جج ساؤتھ نے 53 کروڑ روپے کا بینک فراڈ کے مقدمے میں وکلا کے دلائل کے بعد درخواست ضمانت پر فیصلہ محفوظ کرلیا۔\nرپورٹ کے مطابق ایڈیشنل ڈسرکٹ اینڈ سیشن جج ساؤتھ کی عدالت کے روبرو 53 کروڑ روپے کابینک فراڈ کے مقدمے میں اداکارہ نادیہ حسین کے شوہر عاطف خان کی درخواست ضمانت کی سماعت ہوئی۔\nعدالت نے وکلا کے دلائل کے بعد درخواست ضمانت پر فیصلہ محفوظ کرلیا۔ درخواست ضمانت پر فیصلہ 22 مئی کو سنائے جانے کا امکان ہے۔\nپولیس کے مطابق ملزم عاطف خان پر الزام ہے کہ اس نے نجی کمپنی کے چیف ایزیکٹو کے 53 کروڑ روپے اپنے بزنس میں استعمال کیئے۔",
        "published_date": "Tue, 20 May 2025 15:15:57 UTC",
        "source": "Express Urdu"
    },
    {
        "guid": "8d1501a9a401269094924ea0a08146db",
        "title": "خیبرپختونخوا میں سرکاری  سطح پر بچوں کے لئے کڈنی لیزر ٹریٹمنٹ کا آغاز",
        "link": "https://www.express.pk/story/2762298/children-kidney-laser-treatment-in-khyber-pakhtunkhwa-2762298/",
        "image_url": "https://img.express.pk/logo/expresslogo.webp",
        "article": "خیبرپختونخوا میں سرکاری سطح پر بچوں کے لئے کڈنی لیزر ٹریٹمنٹ کا آغاز کردیا گیا ہے۔\nتفصیلات کے مطابق بچوں کے لئے کڈنی لیزر ٹریٹمنٹ کی سہولت انسٹی ٹیوٹ آف کڈنی ڈیزیز حیات آباد میں شروع کی گئی ہے۔\n سہولت کا افتتاح مشیر صحت احتشام علی نے کیا۔ انسٹیٹیوٹ آف کڈنی ڈیزیز کے دورے کے موقع پر مشیر صحت نے نئی ایمرجنسی سہولت، پیڈریاٹریک لیتھوٹریپسی, مائیکرو بیالوجی لیب اور نئے ایڈمسنٹریشن بلاک کا بھی افتتاح کیا۔\nمشیر صحت نے اس موقع پر بغیر آپریشن  کے بچوں کے گردے کی پتھری کا لیزر کے ذریعے ہونے والے کامیاب علاج کا جائزہ بھی لیا۔\nمشیر صحت کا کہنا تھا کہ نئی سہولیات سے انسٹیٹیوٹ بہتر طریقے سے عوام کی خدمت کرسکے گا کیونکہ کڈنی انسٹیٹیوٹ کی کارکردگی بہترین رہی ہے۔ \nانہوں نے کہا کہ صوبے کے 32 اسپتالوں میں سہولیات کو مستحکم کررہے ہیں۔ اضلاع کے اسپتالوں میں سہولیات کو مستحکم کرنے سے پشاور کے اسپتالوں میں دباؤ کم ہوگا۔",
        "published_date": "Tue, 20 May 2025 15:15:57 UTC",
        "source": "Express Urdu"
    },
    {
        "guid": "3d33187d8dc3d3eb4fcc1c8b5dec73c4",
        "title": "اسٹیبلشمنٹ سے خود بات کرنا چاہتا ہوں اگر وہ تیار ہے، عمران خان",
        "link": "https://www.express.pk/story/2762297/i-want-to-talk-to-the-establishment-myself-if-they-are-ready-imran-khan-2762297/",
        "image_url": "https://img.express.pk/logo/expresslogo.webp",
        "article": "پاکستان تحریک انصاف کے بانی عمران خان نے کہا ہے کہ اسٹیبلشمنٹ سے خود بات کرنا چاہتا ہوں اگر وہ تیار ہے، حکومت کے ساتھ بات چیت سے منع کیا تھا مگر اسٹیبلشمنٹ کے ساتھ مذاکرات کے لیے کبھی دروازہ بند نہیں کیا۔\nاڈیالہ جیل راولپنڈی میں عمران خان سے ملاقات کے بعد میڈیا سے گفتگو کرتے علیمہ خان نے بتایا کہ بانی پی ٹی آئی عمران خان نے تین باتوں کی وضاحت کی ہے، بانی نے کہا ہے ن لیگ کے ساتھ کسی صورت بات نہیں ہوگی، (ن) لیگ نے پاکستان کی اخلاقیات ختم کردی ہیں، بانی نے امر بالمعروف کی بات کی کہ سچ کے ساتھ کھڑا ہونا ہے۔\nعلیمہ خان کے مطابق بانی پی ٹی آئی نے کہا کہ این آر او دینے والے سچ کیسے بولیں گے؟ بانی نے یاسمین راشد اور عندلیب عباس کی مثال دی ہے اور کہا کہ یاسمین راشد نے پریس کانفرنس نہیں کی وہ جیل میں ہے، بانی نے شاہ محمود قریشی کی مثال دی، سائفر کیس ختم ہوگیا لیکن وہ اب بھی جیل میں ہے۔\nعمران خان نے کہا 26 ویں آئینی ترمیم کے بعد انصاف دفن ہوچکا ہے، حالات یہ ہیں ہم بھی جب عدالت جاتے ہیں جج کہتے ہیں ان کے ہاتھ بندھے ہوئے ہیں، 26 ویں آئینی ترمیم کے خلاف آواز اٹھانے کا کہا ہے، اگر اسٹیبلشمنٹ بات کرنا چاہتی ہے پاکستان کے بارے میں تو وہ تیار ہیں۔\nان کا کہنا تھا کہ بانی نے کہا ہے پاکستان کیلئے بات کرنے کیلئے تیار ہوں، لوگ ہم سے روز پوچھتے ہیں کوئی ڈیل ہونے لگی ہے، 26 ویں آئینی ترمیم پر اسمبلی میں آواز اٹھانی چاہیے۔\nعلیمہ خان نے بتایا کہ بانی نے سلمان صفدر کو کہا تھا القادر کیس میں ساری قیادت آپ کو سپورٹ کرے گی، میری بہنوں نے بانی کو سلیمان اور قاسم کے انٹرویو کے بارے میں بتایا، بانی اپنے بیٹوں کے انٹرویو پر بہت خوش ہوئے ہیں۔\nان کا کہنا تھا کہ بانی کو بتایا بچے پاکستان آنا چاہتے ہیں، علی امین گنڈا پور کے ساتھ کے پی ہاؤس میں ملاقات ہوئی ہے، ملاقات میں باقی قیادت بھی موجود تھی، ملاقات کا مقصد کیسز کے بارے لائحہ عمل طے کرنا تھا، بانی کے کیسز عدالتوں میں نہیں سنے جارہے۔\nعمران خان نے کہا اسٹیبلشمنٹ چاہے تو مجھ سے بات کرنے کیلئے آسکتی ہے، بانی نے کہا ہے ڈیل کی کوئی بات نہیں پاکستان کی خاطر بات کروں گا۔\nعلیمہ خان نے کہا کہ آرمی چیف کو فیلڈ مارشل کے عہدے پر ترقی دینے پر ہم بات نہ ہی کریں تو اچھا ہے۔\nعمران خان نے کہا اسٹیبلشمنٹ کے ساتھ مذاکرات کے لیے کبھی دروازہ بند نہیں کیا، بیرسٹر گوہر\nعمران خان سے ملاقات کے بعد پی ٹی آئی کے چیئرمین بیرسٹر گوہر علی خان نے کہا کہ بانی سے ملاقات ہوچکی ہے، ان ہاوس تبدیلی کی ہم تردید کرچکے ہیں، پارٹی کے حوالے سے بانی نے کہا کہ اتحاد کا وقت ہے پارٹی اور افواج میں اتحاد ہونا چاہئیے۔\nان کا کہنا تھا کہ ہم چاہتے ہیں کہ ملک اتحاد کی طرف جائے، بانی کی مکمل اسٹیٹمینٹ سیکرٹری اطلاعات جاری کریں گے، ہم نے خواہش کا اظہار کیا ہے کہ بھارت کے بعد ہمارے ساتھ بھی سیز فائر کریں، بانی نے پہلے بھی کہا ہے کہ ڈائلاک ہونے چاہیے۔\nبیرسٹر گوہر نے کہا کہ بانی نے کہا کہ اسٹیبلشمینٹ کے ساتھ مزاکرات کے لیے کبھی دروازہ بند نہیں کیا، اسٹیبلشمینٹ کے ساتھ بات چیت کا دروازہ کبھی بند نہیں کیا، حکومت کے ساتھ انھوں بات چیت سے منع کیا تھا، اسٹیبلشمینٹ سے نہیں۔\nچیئرمین پی ٹی آئی نے کہا کہ وقت کا تقاضا ہے کہ ہم اتحاد کی طرف جائیں، بانی نے کہا فوج بھی میری ہے ملک بھی میرا ہے، جس طرح افواج نے جواب دیا اس سے ملک کا وقار بلند ہوا، ہمارا مورال بلند ہوا ہے، بانی نے کہا اتحاد رکھو اور الرٹ رہو۔\nبیرسٹر گوہر علی نے کہا کہ ہم ملک ، فوج  اور قوم کے ساتھ کھڑے ہیں، بانی کے پولی گرافک ٹیسٹ سے انکار سے متعلق صحافی کے سوال پر ان کا کہنا تھا کہ میری اس حوالے سے ان سے کوئی بات نہیں ہوئی۔\nپی ٹی آئی کے سیکریٹری جنرل سلمان اکرم راجہ نے کہا کہ بانی پی ٹی آئی سے ملاقات بہت اچھی رہی ہے، بانی کی صحت طبیعت بلکل ٹھیک ہے، بانی پی ٹی آئی نے قومی یکجہتی کی بات کی ہے، بانی نے کہا پاکستان کو  اس وقت اندرونی اتحاد کی ضرورت ہے۔\nان کا کہنا تھا کہ بانی پی ٹی آئی نے کہا مودی نے شکست کھائی ہے وہ کوئی اور شرارت کرسکتا ہے، بانی نے کہا ہے پوری قوم کو متحد ہوکر دشمن کا مقابلہ کرنا ہے، معیشت کے حوالے سے بانی نے کہا ہمیں متحد ہوکے کام کرنا ہے۔\nانہوں نے کہا کہ دو تہائی اکثریت والی پارٹی کے لیڈر باہر نہ لاکر اتحاد پیدا نہیں ہوسکتا، بانی تمام مقتدرہ حلقوں کو پیغام دیا ہے ہوش کے ناخن لیں، بانی بے کہا ہے ہم قومی یکجہتی کیلئے اپنا حصہ ڈالنے کیلئے تیار ہیں، احتجاجی تحریک ہمارا حق ہے لیکن اس حوالے سے کوئی حتمی بات ابھی نہیں ہوئی ہے۔",
        "published_date": "Tue, 20 May 2025 15:16:00 UTC",
        "source": "Express Urdu"
    },
    {
        "guid": "a1f8cdfcd85a4ac092b9885db4e6d70c",
        "title": "14سالہ ذہنی معذور بچی کیساتھ گینگ ریپ، ملزمان چند گھنٹوں میں گرفتار",
        "link": "https://www.express.pk/story/2762296/14-sala-zehni-mazoor-bachi-ke-sath-gang-rape-mulziman-chand-ghanto-m-griftar-2762296/",
        "image_url": "https://img.express.pk/logo/expresslogo.webp",
        "article": "گرین ٹاؤن کے علاقے میں گینگ ریپ کے 3 ملزمان چند گھنٹوں میں گرفتار کر لیے گئے۔\nڈی آئی جی انویسٹی گیشن سید ذیشان رضا نے اس گھناؤنی واردات کا نوٹس لیا۔ ایس پی انویسٹی گیشن صدر معظم علی کی سربراہی میں ملزمان کی گرفتاری کے لیے ٹیم تشکیل دی گئی۔\nانچارج گرین ٹاؤن نے پولیس ٹیم کے ہمراہ کارروائی کر کے ملزمان کو گرفتار کر لیا۔\nپولیس کے مطابق ملزمان نے 14 سالہ ذہنی معذور بچی کو اجتماعی زیادتی کا نشانہ بنایا تھا، ملزمان کو جدید ٹیکنالوجی اور ہیومن انٹیلیجنس کی مدد سے گرفتار کیا گیا۔\nایس پی انویسٹی گیشن صدر معظم علی کا کہنا تھا کہ شواہد کی روشنی میں مضبوط چالان مرتب کرکے قرار واقعی سزا دلوائی جائے گی۔\nڈی آئی جی انویسٹی گیشن سید ذیشان رضا کے مطابق خواتین اور بچوں کو تشدد اور زیادتی کا نشانہ بنانے والے عناصر کسی رعایت کے مستحق نہیں۔\nایس ایس پی انویسٹی گیشن محمد نوید کی طرف سے پولیس ٹیم کے لیے تعریفی اسناد کا اعلان کیا گیا۔",
        "published_date": "Tue, 20 May 2025 15:16:00 UTC",
        "source": "Express Urdu"
    },
    {
        "guid": "aed579aa9b6ba21052e41be61157eb77",
        "title": "کراچی: مسافر وین اور ڈمپر میں تصادم، بچی سمیت 2 افراد جاں بحق، خواتین سمیت متعدد شدید زخمی",
        "link": "https://www.express.pk/story/2762295/karachi-two-people-including-a-girl-killed-several-seriously-injured-including-women-in-collision-between-passenger-van-and-dumper-2762295/",
        "image_url": "https://img.express.pk/logo/expresslogo.webp",
        "article": "سپرہائیوے کاٹھورکے قریب مسافروین اورڈمپر کے درمیان تصادم میں بچی سمیت 2 افراد جاں بحق اورخواتین سمیت متعدد افراد شدید زخمی ہوگئے جب کہ اسٹیل مل موڑپرتیزرفتارڈمپروہیل چئیرپرچلنے والے معذورپرچڑھ گیا جس کے نتیجے میں نامعلوم  معذورشخص موقع پرجاں بحق ہوگیا۔\nتفصیلات کے مطابق گڈاپ ٹاؤن تھانے کے علاقے سپرہائیوے کاٹھورکے قریب مسافروین اورڈمپر کے درمیان تصادم میں بچی سمیت 2 افراد جاں بحق اورخواتین سمیت متعدد افراد شدید زخمی ہوگئے، حادثے کے باعث مسافروین کو شدید نقصان پہنچا۔\nحادثے میں جاں بحق اورزخمی ہونے والوں کوفوری طور پرایدھی ایمبولینس سول اسپتال منتقل کردیا گیا۔\nحادثے میں جاں بحق ہونے والوں کی شناخت 3 سالہ انجیلی دختر فاتوخان اور60 سالہ فاروق ولد عبدالستار کے نام سے کی گئی۔\nزخمیوں میں 28 سالہ فرقان ولد عبدالستار ، 60 سالہ خوشی ولد اللہ رکھیہ، 45 سالہ ادی زوجہ رتومل، 45 سالہ حسن ولد محمد صالح ، 50 سال زرینہ زوجہ عادم ، 28 سالہ اللہ بخش ولد محمد امین، 4 سالہ کنگسٹن ولد ہارون مسیح، آخیہ زوجہ ہارون مسیح، ہارون ولد خوشی مسیح اور 50 سالہ دلبر علی ولد فیض علی شامل ہیں۔\nریسکیو حکام  نے کہا کہ حادثے کا شکار مسافروین ٹنڈوآدم جارہی تھی، گڈاپ ٹاؤن پولیس کے مطابق حادثے کے بعد ڈمپرکاڈرائیورموقع پر سے فرار ہوگیا۔\nپولیس نے ڈمپرکوتحویل میں لینے کے بعد اس کے ڈرائیورکی تلاش شروع کردی۔\nاس کے علاوہ اسٹیل ٹاؤن تھانے کےعلاقےاسٹیل مل موڑ عادل کانٹے کے قریب تیزرفتارڈمپروہیل چئیرپرچلنے والے معذورپرچڑھ گیاجس کے نتیجے میں نامعلوم  معذور شخص موقع پرجاں بحق ہو گیا۔\nجاں بحق شخص کی لاش قانونی کارروائی کے لیے جناح اسپتال منتقل کردی گئی، حادثے میں جاں بحق شخص کی تاحال شناخت فوری ممکن نہیں ہوسکی۔\nحادثے کے بعد ڈمپر ڈرائیور موقع پر سے فرارہو رہا تھا کہ موقع پرموجود شہریوں اورٹریفک پولیس نے تعاقب کرنے کے بعد ڈمپر ڈرائیور کو پکڑ لیا۔\nاس دوران مشتعل شہریوں نے پتھراؤ کرکے ڈمپر کے شیشے توڑ گئے، پولیس کے مطابق زیر حراست ڈمپر ڈرائیور کو تھانے منقتل کرکے اس کےخلاف قانونی کارروائی عمل میں لائی جا رہی ہے جب کہ حادثے میں جاں بحق معذور شخص کی شناخت کی کوشش کی جا رہی ہے۔",
        "published_date": "Tue, 20 May 2025 15:16:02 UTC",
        "source": "Express Urdu"
    },
    {
        "guid": "3e2d47be590473bdf498cd60f02b7c98",
        "title": "اسلام آباد: انسانی اسمگلنگ اور ویزہ فراڈ میں ملوث ملزم گرفتار، 21 پاسپورٹس برآمد",
        "link": "https://www.express.pk/story/2762294/islamabad-suspect-involved-in-human-smuggling-and-visa-fraud-arrested-2762294/",
        "image_url": "https://img.express.pk/logo/expresslogo.webp",
        "article": "ایف آئی اے انسدادِ انسانی اسمگلنگ سرکل اسلام آباد نے کامیاب کارروائی کرتے ہوئے انسانی اسمگلنگ اور ویزہ فراڈ میں ملوث ملزم کو گرفتار کرلیا۔\nایف آئی اے کے مطابق گرفتار ملزم کی شناخت اسد عباس کے نام سے ہوئی جسے تھانہ سیکرٹریٹ کی حدود میں چھاپہ مار کارروائی کے دوران گرفتار کیا گیا۔ کارروائی کے دوران ملزم کے قبضے سے 21 پاسپورٹس برآمد کیے گئے۔\nابتدائی تحقیقات میں انکشاف ہوا ہے کہ ملزم اسد عباس بغیر لائسنس شہریوں کو بیرون ملک ملازمت کا جھانسہ دے کر لاکھوں روپے ہتھیانے میں ملوث تھا۔ ملزم برآمد شدہ پاسپورٹس کے حوالے سے کوئی تسلی بخش جواب نہ دے سکا۔\nایف آئی اے کا کہنا ہے کہ ملزم کے خلاف مزید تفتیش کا آغاز کر دیا گیا ہے اور قانونی کارروائی جاری ہے۔",
        "published_date": "Tue, 20 May 2025 15:16:06 UTC",
        "source": "Express Urdu"
    },
    {
        "guid": "453f51f524af148f21e147bc5bd25a0d",
        "title": "وزیراعظم کا ٹیکس چوری میں ملوث افراد اور شعبوں کیخلاف سخت کارروائی کا حکم",
        "link": "https://www.express.pk/story/2762293/wazir-e-azam-ka-tax-chori-me-mulawis-afrad-aur-shobo-ke-khilaf-sakht-karrwai-ka-hukum-2762293/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے ٹیکس چوری میں ملوث افراد اور شعبوں کے خلاف سخت کارروائی کا حکم دے دیا۔\nوزیراعظم شہباز شریف کی زیر صدارت اعلیٰ سطح کا اجلاس ہوا، جس میں اہم شعبوں  میں جامع ڈیجیٹل نگرانی کے فوری نفاذ کی ضرورت  پر  زور دیتے ہوئے وزیراعظم نے حکام کو ہدایت کی کہ وہ ٹیکس چوری میں ملوث افراد اور شعبوں کے خلاف سخت کارروائی کریں۔\nاجلاس میں  ٹیکس اور انڈسٹری کے ماہرین نے بھی وزیراعظم کے مؤقف کی تائید کرتے ہوئے حکومت سے مطالبہ کیا ہے کہ  ٹریک اینڈ ٹریس سسٹم (ٹی ٹی ایس) کا دائرہ تمام شعبوں تک بڑھایا جائے تاکہ بڑے پیمانے پر ہونے والی ٹیکس چوری کو روکا جا سکے۔  \nماہرین نےاس موقع پر مزید کہا کہ جس طرح چینی اور سیمنٹ کے شعبوں میں ٹریک اینڈ ٹریڈ سسٹم  کے نفاذ سے ٹیکس آمدن میں خاطر خواہ اضافہ ہوا ہے اسی طرح دیگر صنعتوں میں بھی اس نظام کے سخت اطلاق سے حکومت سالانہ اربوں روپے کا نقصان روک سکتی ہے۔\nانہوں نے کہا کہ یہ عدم توازن ناقابل برداشت ہے اور ان حالات میں ٹریک اینڈ ٹریس  جیسے نظام کا سخت اطلاق ناگزیر ہو چکا ہے۔\nواضح رہے کہ وزیراعظم نے ٹیکس حکام پر  زور دیا کہ ٹیکس چوروں کے خلاف سخت کارروائی اور ڈیجیٹل نگرانی کے دائرہ کار کو بڑھا کر شفافیت کو یقینی بنایا جائے اور ٹیکس ٹو جی ڈی پی تناسب میں اضافہ کیا جائے۔",
        "published_date": "Tue, 20 May 2025 15:16:06 UTC",
        "source": "Express Urdu"
    },
    {
        "guid": "ae1bc0d3c529aec8d59978993c2b9753",
        "title": "شرح طلاق میں اضافے کی وجہ کیا ہے؟ صبا فیصل نے بتا دیا",
        "link": "https://www.express.pk/story/2762292/saba-faisal-explains-the-reason-for-the-increase-in-divorce-rates-2762292/",
        "image_url": "https://img.express.pk/logo/expresslogo.webp",
        "article": "پاکستان شوبز کی سینئر اداکارہ صبا فیصل نے طلاق کی شرح میں اضافے کی وجہ خواتین کو ہی قرار دے دیا۔ \nطلاق کی بڑھتی ہوئی شرح اور اس کی وجوہات پر بات کرتے ہوئے اداکارہ \nصبا فیصل نے کہا کہ آج کل خواتین مردوں کے مقابل آگئی ہیں وہ ان سے مقابلہ کرتی ہیں یہی وجہ ہے کہ طلاق زیادہ ہورہی ہیں۔\nان کا کہنا تھا کہ مرد کو اللہ تعالیٰ نے ایک الگ مقام دیا ہے ایک جگہ دی ہے، چاہے جتنے بھی زمانے بدل جائیں کتنی ہی جدت آجائے اللہ کا بنایا ہوا قانون وہیں رہے گا اس کو کوئی ختم نہیں کر سکتا۔\nA post shared by MediaMasala.Pk (@mediamasala)\nسینئر اداکارہ کا کہنا ہے شادی کو چلانے کیلئے یہ ضروری ہے کہ دونوں طرف سے برداشت کا مظاہرہ کیا جائے اور اگر عدم برداشت ہو تو زندگیاں بہت مشکل ہوجاتی ہیں۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "15ac0afad60d951889cc123f561f1eba",
        "title": "سری دربار صاحب امرتسر اور گولڈن ٹیمپل پر پاکستان کی جانب سے میزائل حملے جھوٹ ثابت",
        "link": "https://www.express.pk/story/2762291/missile-attacks-by-pakistan-on-sri-darbar-sahib-amritsar-and-golden-temple-proved-false-2762291/",
        "image_url": "https://img.express.pk/logo/expresslogo.webp",
        "article": "سری دربار صاحب امرتسر اور گولڈن ٹیمپل پر پاکستان کی جانب سے میزائل حملے جھوٹ ثابت ہوگئے، حالیہ پاک بھارت کشیدگی کے دوران بھارت نے پاکستان اور سکھوں میں اختلاف پیدا کرنے کیلئے جھوٹا پروپیگنڈا کیا۔\nرپورٹ کے مطابق سکھوں کو پاکستان مخالف کرنے کیلئے سری دربار صاحب امرتسر پر میزائل اور ڈرون حملوں کی جھوٹی خبریں پھیلائی گئیں، سری دربار صاحب، امرتسر کے سربراہ گرنتھی گیانی رگھوبیر سنگھ نے ہندوستانی فوج کے تمام دعووں کی تردید کردی۔\nگیانی رگھوبیر سنگھ کا کہنا ہے کہ ’بھارتی فوج کے لیفٹیننٹ جنرل نے بتایاکہ پاکستانی افواج کی جانب سے سری دربار صاحب پر میزائلوں اور ڈرونز کا حملہ ہونا تھا، سری دربار صاحب ایسا گھر ہے جہاں پر کوئی حملہ کرنے کے بارے میں سوچ بھی نہیں سکتا۔\nان کا کہنا تھا کہ سری دربار صاحب میں کسی کو گنز کے ساتھ گھومنے کی اجازت نہیں،  بھارتی حکومت کی جانب سے پاکستان پر گولڈن ٹیمپل پر میزائل حملے کا بے بنیاد الزام لگایا گیا۔\nگیانی رگھوبیر سنگھ نے کہا کہ گولڈن ٹیمپل پر ایئر ڈیفنس گنز کی تعیناتی سے متعلق بھارتی فوج کے دعوے مضحکہ خیز ہیں، 24 اپریل سے 14 مئی تک امریکا میں تھا، دربار صاحب امرتسر میں موجود نہیں تھا، میں اگرموجود بھی ہوتا تب بھی ایسی کسی کارروائی کی اجازت نہ دیتا۔\nگیانی رگھوبیر سنگھ نے کہا کہ بھارتی فوج یا حکومت کی جانب سے کوئی رابطہ نہیں کیا گیا، بھارتی فوج کے لیفٹیننٹ جنرل نے ٹی وی پر جو بیان دیا وہ مکمل طور پر جھوٹا اور بے بنیاد پروپیگنڈا ہے، بھارتی فوج نے اپنے جھوٹ پر پردہ ڈالنے کیلئے لیفٹیننٹ جنرل سے بیان دلوایا، لیفٹیننٹ جنرل کے خلاف سخت تحقیقات اور کاروائی ہونی چاہیے۔\nدفاعی ماہرین نے کہا کہ گیانی رگھوبیر سنگھ کے بیانات سے ثابت ہو گیا ہے کہ بھارت   سکھوں کو پاکستان کے مخالف کرنے کیلئے جھوٹا پروپیگنڈا کرتا رہا، بھارتی حکومت اور اس کی مسلح افواج کی سکھوں کو پاکستان مخالف کرنے کی تمام تر کوششیں ناکام ہوئی ہیں۔\nدفاعی ماہرین نے کہا کہ گیانی رگھوبیر سنگھ کے بیانات نے بھارتی حکومت اور اس کے مسلح افواج کا مکروہ چہرہ عیاں کردیا ہے۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "4285ecc3dd0d19a59c6e70bd5ed4a607",
        "title": "دیر لوئر: اسبنڑ کے گھنے جنگلات میں خوفناک آگ لگ گئی",
        "link": "https://www.express.pk/story/2762290/deir-lower-forest-fire-2762290/",
        "image_url": "https://img.express.pk/logo/expresslogo.webp",
        "article": "دیر لوئر کی تحصیل اسبنڑ کے گھنے اور سرسبز جنگلات میں اچانک آگ بھڑک اٹھی جس نے دیکھتے ہی دیکھتے وسیع علاقے کو لپیٹ میں لے لیا۔\nآگ کی شدت اس قدر زیادہ ہے کہ اس نے جنگلات اور وہاں موجود جنگلی حیات کو شدید نقصان پہنچایا ہے۔\nریسکیو ٹیمیں، دیر لیوی فورس اور محکمہ جنگلات کے اہلکار آگ پر قابو پانے کی کوششوں میں مصروف ہیں تاہم علاقے میں تیز ہواؤں کے باعث آگ مزید علاقوں تک پھیل گئی ہے جس کے باعث ریسکیو آپریشن کو شدید چیلنجز کا سامنا ہے۔\nمقامی افراد نے حکومت سے فوری طور پر ہیلی کاپٹرز کے ذریعے آگ بجھانے کی کارروائی شروع کرنے اور جنگلی حیات کو بچانے کے لیے ہنگامی اقدامات کا مطالبہ کیا ہے۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "39b144697d95864aa073030a28b8989b",
        "title": "افغانستان سے تجارت کو سہولت دینے کیلیے ای امپورٹ فارم چھوٹ کی مدت میں توسیع",
        "link": "https://www.express.pk/story/2762289/extension-of-e-import-form-exemption-period-to-facilitate-trade-with-afghanistan-2762289/",
        "image_url": "https://img.express.pk/logo/expresslogo.webp",
        "article": "وفاقی حکومت نے اشیاء کی درآمد پر دی جانے والی الیکٹرانک امپورٹ فارم سے چھوٹ کی مدت میں ایک ماہ کی توسیع کر دی ہے۔\nذرائع کا کہنا ہے کہ وزارت تجارت نے مدت میں 14جون 2025 تک توسیع کرنے کا مراسلہ جاری کر دیا ہے۔\nپاکستان اور افغانستان میں باہمی تجارت کو مشکل صورتحال سے بچانے کے لیے الیکٹرانک امپورٹ فارم سے استثنا کی مدت میں توسیع دی گئی ہے۔\nافغانستان سے بینکنگ چینل استوار ہونے تک درآمدات کو ای آئی ایف سے استثنا دیا گیا ہے۔ افغانستان سے درآمدات روپے میں سیٹل کرنے کی آخری تاریخ 15 مئی 2025 تھی۔\nوزارت تجارت کے مطابق آخری تاریخ سے قبل شراکت داروں سے مشاورت کرکے تجاویز حکومت کو دینا تھیں لیکن مقررہ مدت کے دوران شراکت داروں کے ساتھ مشاورت مکمل نہیں ہو سکی جس کے باعث اب مدت 14 جون 2025 تک بڑھائی گئی ہے۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "4583c09af487cc5dd415b0ca9e34be03",
        "title": "شدید گرمی: خیبرپختون خوا میں سرکاری اسکولوں کے اوقات کار تبدیل",
        "link": "https://www.express.pk/story/2762288/khyber-pakhtunkhwa-school-timing-changed-2762288/",
        "image_url": "https://img.express.pk/logo/expresslogo.webp",
        "article": "پشاور: محکمہ تعلیم خیبرپختون خوا نے شدید گرمی پڑنے پر سرکاری اسکولوں کے اوقات کار تبدیل کر دیے۔\nمحکمہ تعلیم کے اعلامیے کے مطابق پرائمری اسکولز میں حاضری صبح 7:15 بجے اور چھٹی 11:40 پر ہوگی، مڈل ہائی و ہائر سیکنڈری اسکولوں میں صبح حاضری ساڑھے 7 بجے اور چھٹی 12:15 بجے ہوا کرے گی۔\nاسی طرح جمعہ کو پرائمری سے ہائر سیکنڈری اسکولوں کی چھٹی ساڑھے دس بجے ہوگی۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "b1a33b10723d1d40db5b229160f2e696",
        "title": "امریکا کے اس شہر میں آپ بغیر اجازت ہیلز نہیں پہن سکتے",
        "link": "https://www.express.pk/story/2762287/permit-to-wear-heels-in-this-us-city-2762287/",
        "image_url": "https://img.express.pk/logo/expresslogo.webp",
        "article": "امریکا کی ریاست کیلیفورنیا کے خوبصورت ساحلی شہر Caramel-By-The-Sea میں ایک دلچسپ اور منفرد قانون موجود ہے؛ اگر آپ کے جوتے کی ہیلز دو انچ سے زیادہ اونچی ہوگی اور اس کا بیس ایک مربع انچ سے کم ہوگا، تو آپ کو اسے پہننے کے لیے شہر کی طرف سے اجازت نامہ حاصل کرنا ضروری ہے۔\nیہ قانون 1963 میں نافذ کیا گیا تھا تاکہ شہر کی ناہموار اور پتھریلی گلیوں میں چلنے کے دوران ممکنہ پھسلن یا چوٹ کے خطرات کو کم کیا جا سکے۔\nشہر کی سڑکیں اکثر درختوں کی جڑوں کی وجہ سے اُبھری ہوئی ہیں جو اونچی ایڑی والے جوتے پہننے والوں کے لیے خطرناک ثابت ہو سکتی ہیں۔ اس قانون کا مقصد شہر کو ممکنہ قانونی دعووں سے بچانا بھی تھا کیونکہ اگر کوئی شخص پھسل کر زخمی ہو جائے تو وہ شہر پر مقدمہ نہ کر سکے۔ \nتاہم اچھی خبر یہ ہے کہ یہ اجازت نامہ شہر کے سٹی ہال سے مفت میں حاصل کیا جا سکتا ہے۔ بہت سے سیاح اسے ایک یادگار یا سووینئر کے طور پر حاصل کرتے ہیں چاہے وہ اونچی ایڑی والے جوتے نہ بھی پہنیں۔\nیہ اجازت نامہ حاصل کرنے کے لیے صرف ایک سادہ فارم بھرنا ہوتا ہے، جس میں آپ اپنی ذمہ داری قبول کرتے ہیں کہ اگر آپ کو چوٹ لگے تو آپ شہر پر مقدمہ نہیں کریں گے۔",
        "published_date": "Tue, 20 May 2025 15:16:09 UTC",
        "source": "Express Urdu"
    },
    {
        "guid": "45890a5989aef6a85ced289a75e75230",
        "title": "رواں مالی سال حکومت جی ڈی پی گروتھ کا ہدف حاصل کرنے میں ناکام",
        "link": "https://www.express.pk/story/2762285/interim-gdp-growth-approved-for-the-current-fiscal-year-2762285/",
        "image_url": "https://img.express.pk/logo/expresslogo.webp",
        "article": "وفاقی حکومت کی جانب سے رواں مالی سال 2024-25 کے لیے جی ڈی پی گروتھ کا سالانہ ہدف حاصل نہیں ہو سکا ہے، رواں مالی سال جی ڈی پی کی شرح نمو 3.6 فیصد کے مقررہ ہدف کے بجائے 2.68 فیصد رہنے کا امکان ہے۔\nنیشنل اکاؤنٹس کمیٹی نے رواں مالی سال کے لیے عبوری جی ڈی پی گروتھ کی منظوری دے دی۔\nتفصیلات کے مطابق سیکریٹری منصوبہ بندی کی زیر صدارت ہونے والے نیشنل اکاؤنٹس کمیٹی کے اجلاس میں بتایا گیا کہ حکومت نے رواں مالی سال جی ڈی پی گروتھ کا ہدف 3.6 فیصد مقرر کیا تھا تاہم شرح نمو ہدف سے کم 2.68 فیصد رہے گی۔\nنیشنل اکاؤنٹس کمیٹی کے مطابق رواں مالی سال فی کس آمدنی 1840 ڈالر رہی اور موجودہ مالی سال معیشت کا حجم 411 ارب ڈالر رہا ہے۔\nرواں مالی سال 2024-25 کے دوران زراعت، جنگلات اور فشریز میں 0.56 فیصد کا اضافہ ہوا۔ صنعتی نمو میں 4.77 فیصد اور خدمات میں 2.91 فیصد گروتھ رہی ہے۔ بجلی، گیس اور پانی کی گروتھ  28.88 فیصد رہی جبکہ چھوٹی صنعتوں کی پیداوار میں 8.81 فیصد اضافہ ہوا۔\nتعمیرات کے شعبے میں 6.61 فیصد گروتھ ریکارڈ کیا گیا ہے جبکہ اس عرصے کے دوران فصلوں کی پیداوار میں 6.82 فیصد کی کمی ہوئی، بڑی صنعتوں کی پیداوار میں 1.53 فیصد کی کمی ہوئی ہے۔",
        "published_date": "Tue, 20 May 2025 15:16:10 UTC",
        "source": "Express Urdu"
    },
    {
        "guid": "44e7dd0c3b24788b8dd9707a37119222",
        "title": "سندھ کابینہ: ٹریفک قوانین میں ترامیم سمیت اہم فیصلوں کی منظوری",
        "link": "https://www.express.pk/story/2762284/sindh-cabinet-approved-important-amendments-in-traffic-rules-2762284/",
        "image_url": "https://img.express.pk/logo/expresslogo.webp",
        "article": "وزیراعلیٰ سندھ سید مراد علی شاہ کی زیر صدارت سندھ کابینہ کے اجلاس میں اہم فیصلے کیے گئے ہیں۔\nترجمان وزیراعلیٰ سندھ کے مطابق سندھ کابینہ نے ٹریفک قوانین میں اہم ترامیم کی منظوری دے دی، وزیراعلیٰ نے وزراء کو ٹریفک قوانین کی پابندی سے متعلق فیصلوں پر تمام اراکین اسمبلی کو اعتماد میں لینے کی ہدایت کردی۔\nروڈ سیفٹی اور گاڑیوں کی رجسٹریشن:\nتمام کمرشل گاڑیوں کے لیے فٹنس سرٹیفکیٹ لازم ہوگا، بھاری گاڑیوں پر 0.5 فیصد رجسٹریشن فیس، ایک ہزار سالانہ ٹیکس عائد ہوگا، غیر فٹ کمرشل گاڑیوں پر 10 ہزار روپے جرمانہ لگایا جائے گا۔\nسندھ کابینہ نے 20 سال پرانی گاڑیوں پر بین الصوبائی، 25 سال پرانی پر بین الاضلاعی پابندی لاگو کرنے کی منظوری دے دی، غیر معیاری رکشہ اور لوڈر گاڑیوں پر مکمل پابندی لگائی جائے گی۔\nانجن چیسیز کی اسمبلنگ یا تیاری کے لیے 30 لاکھ روپے سالانہ لائسنس درکار ہوگا جس کی تجدید کے لیے ہر سال 10 لاکھ روپے ادا کرنا ہوں گے، جعلی یا غیر قانونی اسمبلی پر 10 لاکھ روپے تک جرمانہ عائد کیا جائے گا۔\nہیوی ٹرانسپورٹ ڈرائیونگ پر فیصلہ:\nسندھ کابینہ نے ہیوی ٹرانسپورٹ ڈرائیونگ (ایچ ٹی وی) لائسنس کے لیے 30 گھنٹے کی تربیت لازمی قرار دے دی، ایچ ٹی وی لائسنس کی عمر کی حد 24 سے کم کر کے 22 سال کر دی گئی۔\nوزیراعلیٰ سندھ نے کہا کہ نیا خودکار جرمانہ سسٹم متعارف، خلاف ورزی پر فوری نوٹس جاری کیا جائے گا، ٹنٹڈ شیشوں پر بار بار خلاف ورزی پر 3 لاکھ روپے تک جرمانہ لگایا جائے گا، صوبے میں خصوصی ٹریفک عدالتیں قائم کی جائیں گی جہاں مقدمات جلد نمٹائے جائیں گے۔\nانسداد منشیات کی خصوصی عدالتیں قائم کرنے کا فیصلہ:\nسندھ کابینہ نے کراچی میں تین، دیگر شہروں میں ایک ایک انسداد منشیات عدالت قائم کرنے کی منظوری دیدی، بریفنگ میں بتایا گیا کہ سندھ بھر میں 9676 منشیات کیسز رپورٹ ہوئے جو غیر معمولی اضافہ ہے، کراچی میں 7769 منشیات کے مقدمات زیر التوا ہیں۔\nخواتین کو بااختیار بنانے کا پروگرام:\nسندھ کابینہ نے وزیراعظم کے خواتین بااختیاری پیکج میں شمولیت کی بھی منظوری دے دی، ہر سال صنفی برابری کی رپورٹ اسمبلی میں پیش کی جائے گی۔ سندھ کابینہ نے ویمن ڈیولپمنٹ ڈیپارٹمنٹ کو قواعد میں ترامیم کی بھی ہدایت کردی۔\nاروڑ یونیورسٹی ترامیم:\nسندھ کابینہ نے اروڑ یونیورسٹی کو نئے شعبہ جات میں ڈگری دینے کا اختیار دے دیا، فنون، ورثہ، سائنس، آرکیٹیکچر، انجینئرنگ کے شعبے شامل کیے گئے ہیں، چیف اکاؤنٹنٹ فل ٹائم افسر ہوگا، ایک ماہر ورثہ بھی بورڈ میں شامل ہوگا۔\nانکلوژو سٹی منصوبہ:\nسندھ حکومت نے خصوصی افراد کے لیے انکلوژو سٹی کے قیام کا بھی اعلان کردیا، کورنگی میں 88.38 ایکڑ زمین پر خصوصی شہر تعمیر ہوگا، انکلوژو سٹی میں خصوصی افراد کی بحالی، تعلیم، اور سبزہ زار کی سہولتیں فراہم کی جائیں گی، منصوبے کے لیے 25-2024ء کے بجٹ میں 5 ارب روپے مختص گئے ہیں۔\nسندھ کابینہ نے شاہد عبداللہ کمپنی سے براہ راست معاہدہ کرنے کی منظوری دے دی۔ سندھ کابینہ نے نادرا کے ساتھ بایومیٹرک تصدیق کے معاہدے کی بھی منظوری دیدی، ہر تصدیق پر 10 روپے پلس ٹیکس فیس مقرر کی گئی ہے۔\nوزیر اعلیٰ سندھ کا کابینہ اجلاس سے خطاب:\nوزیراعلیٰ سندھ نے کابینہ اجلاس سے خطاب میں کہا کہ وفاقی حکومت نے سندھ کے اداروں کی شاندار کارکردگی کا اعتراف کیا ہے، سیلاب متاثرین کیلئے گھروں کی تعمیر اور ایس آئی یو ٹی ملک بھر میں ماڈل پروجیکٹس بن گئے ہیں۔\nسید مراد علی شاہ نے کہا کہ سندھ حکومت کا ملک گیر ترقیاتی منصوبوں میں کردار قومی یکجہتی کی مثال ہے، وفاق نے سندھ حکومت کو بلوچستان، پنجاب اور خیبرپختون خواہ میں گھروں کی تعمیر اور ایس آئی یو ٹی قائم کرنے کیلئے 9 ارب روپے دیے ہیں، ان 9 ارب روپے سے رحیم یار خان اور راولپنڈی میں ایس آئی یو ٹی اسپتال سندھ حکومت قائم کرے گی۔\nوزیراعلیٰ سندھ نے کہا کہ ایس آئی یوٹی رحیم یار خان 2 ارب اور راولپنڈی کے لیے ایک ارب روپے مختص کیے گئے ہیں، ایس آئی یو ٹی منصوبوں کے لیے 50 کروڑ روپے سالانہ آپریٹنگ اخراجات مختص ہونگے، منصوبے کی شفاف نگرانی کے لیے تھرڈ پارٹی آڈٹ اور سہ ماہی رپورٹیں لازم ہونگی، یہ اقدام سندھ کی قومی سطح پر مثبت تصویر پیش کرے گا۔\nمراد علی شاہ نے کہا کہ وفاقی حکومت کے 9 ارب روپے میں سے بلوچستان اور خیبر پختونخوا میں سیلاب متاثرین کے لیے مکانات بھی بنائے جائیں گے، بلوچستان اور خیبر پختونخوا میں سیلاب متاثرین کے مکانات کی تعمیر نو کیلئے 2 ارب روپے منظور کیے ہیں، بلوچستان کے صحبت پور، جعفرآباد، ڈیرہ مراد جمالی میں سیلاب متاثرین کے مکانات کی تعمیر نو کی جائے گی۔\nخیبرپختونخوا کے ڈیرہ اسماعیل خان کے سیلاب متاثرین کے گھروں کی تعمیر کے لئے ایک ارب روپے رکھے گئے ہیں۔ این آر ایس پی کو منصوبے کا عملدرآمدی ادارہ مقرر کیا گیا ہے، دور دراز علاقوں میں لاگت میں اضافے کے باعث نقد امداد میں اضافے کی تجویز بھی دی گئی ہے۔",
        "published_date": "Tue, 20 May 2025 15:16:12 UTC",
        "source": "Express Urdu"
    },
    {
        "guid": "a2b4686e81ff6d2cfb9d8ab19256231b",
        "title": "نور مقدم قتل کیس: مجرم ظاہر جعفر کی سزائے موت برقرار، سپریم کورٹ نے فیصلہ سنادیا",
        "link": "https://www.express.pk/story/2762283/noor-muqaddam-case-death-sentence-upheld-for-murder-of-convict-zahir-jafar-supreme-court-announces-verdict-2762283/",
        "image_url": "https://img.express.pk/logo/expresslogo.webp",
        "article": "نور مقدم کیس میں سپریم کورٹ نے مجرم ظاہر جعفر کی قتل کے الزام میں سزائے موت برقرار رکھی ہے۔\nجسٹس ہاشم کاکڑ کی سربراہی میں سپریم کورٹ کے 3 رکنی بنچ نے مجرم کی سزا کے خلاف اپیل پر فیصلہ سنا دیا۔\nعدالت نے اپنے فیصلے میں ظاہر جعفر کی قتل کے الزام میں سزائے موت برقرار رکھی جب کہ ریپ کے الزام ظاہر جعفر کی سزائے موت عمر قید میں تبدیل کردی۔\nعدالت عظمیٰ نے اغوا کے الزام میں ظاہر جعفر کو بری کردیا، سپریم کورٹ نے چوکیدار اور مالی کو رہا کرنے کا حکم دے دیا۔\nسپریم کورٹ نے کہا کہ مالی اور چوکیدار( افتخار اور جان) جتنی سزا کاٹ چکے ہیں، وہی ان کے جرم کی سزا ہے۔\nعدالت عظمیٰ نے کہا کہ فیصلے کی تفصیلی وجوہات بعد میں جاری کی جائے گی۔\n’مقتولہ نور مقدم، مجرم کے درمیان ساتھ رہنے کا رشتہ تھا جو یورپ میں ہوتا ہے، یہاں نہیں‘\nقبل ازیں آج نور مقدم قتل کیس کی سماعت کے دوران جسٹس ہاشم کاکڑ نے ریمارکس دیے کہ مقتولہ اور مجرم ظاہر جعفر دونوں کے درمیان ایک ساتھ رہنے کا رشتہ تھا جو یورپ میں ہوتا ہے یہاں نہیں، لڑکا اور لڑکی کا ایک ساتھ رہنے کا رشتہ ہمارے معاشرے کی بدبختی ہے، اس قسم کا رشتہ مذہب اور اخلاقیات کے بھی خلاف ہے۔\nنور مقدم قتل کیس کے مجرم ظاہر جعفر کے وکیل سلمان صفدر نے دلائل دیتے ہوئے مؤقف اپنایا کہ پراسیکیوشن کا سارا کیس سی سی ٹی وی فوٹیج اور ڈی وی آر پر ہے، اپیل کندہ کیخلاف شواہد کا شک و شبہ سے بالاتر ہونا ضروری ہے،عدالت میں بطور شواہد پیش فوٹیجز سے باہر نہیں جا سکتی ہے۔\nسلمان صفدر نے کہا کہ اسلام آباد ہائیکورٹ میں پراسیکیوشن کی فوٹیج چلائی گئی لیکن وہ چل نہ سکی۔\nجسٹس ہاشم کاکڑ نے ریمارکس دیے کہ جس سی سی ٹی وی فوٹیج پر آپ اعتراض اٹھا رہے ہیں، اس کو آپ تسلیم کر چکے ہیں، پنجاب فرانزک سائنس لیبارٹری نے بھی کہا سی سی ٹی وی فوٹیج نہ ٹمپرڈ ہے اور نہ ہی اسکے ساتھ چھیڑ چھاڑ کی گئی۔\nجسٹس ہاشم کاکڑ نے کہا کہ اگر کوئی انسان ویڈیو بناتا تو اعتراض ہو سکتا تھا کہ ویڈیو کا مخصوص حصہ ظاہر کیا گیا، اس ویڈیو کے معاملے پر تو انسانی مداخلت ہے ہی نہیں، یہ ویڈیو سی سی ٹی وی کیمرے کے زریعے ریکارڈ ہوئی۔\nسماعت کے دوران مجرم ظاہر جعفر کے وکیل سلمان صفدر کے دلائل مکمل ہوگئے جس کے بعد کیس کے ملزمان چوکیدار اور مالی کے وکیل نے دلائل کا آغاز کردیا اور مؤقف اپنایا کہ چوکیدار اور مالی کو دس،دس سزا سنائی گئی۔\nوکیل نے کہا کہ مجرم پر الزام ہے کہ انہوں نے مقتولہ کو جانے سے روکا، جسٹس علی باقر نجفی نے ریمارکس دیے کہ اگر مجرمان مقتولہ کو نہ روکتے تو معاملہ کچھ اور ہوتا، وکیل مجرمان نے کہا کہ مالی اور چوکیدار کی گھر میں موجودگی کے علاوہ اور کوئی جرم نہیں۔\nجسٹس ہاشم کاکڑ نے کہا کہ تنخواہ سے زیادہ کام کرنے کی کیا ضرورت تھی، چوکیدار اور مالی کے وکیل کے دلائل مکمل ہوگئے جس کے بعد نور مقدم کے وکیل شاہ خاور نے دلائل کا آغاز کردیا۔\nجسٹس ہاشم کاکڑ نے ریمارکس دیے کہ کیس میں بہت سے حقائق تسلیم شدہ ہیں، تسلیم شدہ حقائق پر دلائل دینے کی ضرورت نہیں، مجرم اور مقتولہ ایک ساتھ رہتے تھے یہ تسلیم شدہ حقیقت ہے۔\nجسٹس ہاشم کاکڑ نے ریمارکس دیے کہ دونوں کے درمیان ایک ساتھ رہنے کا رشتہ تھا جو یورپ میں ہوتا ہے یہاں نہیں، لڑکا اور لڑکی کا ایک ساتھ رہنے کا رشتہ ہمارے معاشرے کی بدبختی ہے، اس قسم کا رشتہ مذہب اور اخلاقیات کے بھی خلاف ہے۔\n’نوجوانوں کو لیونگ ریلیشن شپ کے نقصانات اور اثرات سے آگاہ کریں‘\nجسٹس ہاشم کاکڑ نے کہا کہ نور مقدم خود اُس گھر میں آئی تھی کیا اس سے اغوا کی سزا کم نہیں ہوتی؟ سی سی ٹی وی ویڈیو نہ بھی ہو تو نور کی لاش مجرم کے گھر سے ملنا کافی ہے۔\nجسٹس باقی نجفی نے استفسار کیا کہ کیا نور مقدم کا موبائل فون ریکور کیا گیا؟ شاہ خاور نے کہا کہ کال ریکارڈ موجود ہے لیکن موبائل فون تحویل میں نہیں لیا گیا۔\nوکیل پراسیکیوشن نے کہا کہ ریاست چاہتی ہے اس کیس میں سخت سے سخت سزا دی جائے ، یہ معاشرے کے کمزور طبقہ کے خلاف جرم ہے۔\nجسٹس علی باقر نجفی نے ریمارکس دیے کہ اگر آگاہی پیدا کرنا ہے تو نوجوانوں کو لیونگ ریلیشن شپ کے نقصانات اور اثرات سے آگاہ کریں۔\nجسٹس ہاشم کاکڑ نے کہا کہ یوتھ کو ڈرگز کے استعمال کے نقصانات سے آگاہ کریں، آپ تو کچھ نا کہیں یونیورسٹیوں میں ڈرگز بک رہی ہیں، جائیں جا کر قائد اعظم یونیورسٹی پر ریڈ کریں، شاید یہ میرا پہلا کیس ہے جس میں سزائے موت برقرار رکھی ہے۔\nجسٹس ہاشم کاکڑ نے کہا کہ سزا سنانے کے بعد مجرم کے وکیل سے مکالمہ کیا کہ سلمان صفدر یہ بہت مشکلکیس تھا، وکیل مجرم نے کہا کہ جی مائی لارڈ واقعتا یہ ایک بہت مشکل اور پیچیدہ کیس تھا۔",
        "published_date": "Tue, 20 May 2025 15:16:12 UTC",
        "source": "Express Urdu"
    },
    {
        "guid": "23617ce48f269aaa4348d135989413d9",
        "title": "70 برس کا بگاڑ ٹھیک کرنے کے لیے سخت اقدامات ضروری ہیں، وزیراعظم",
        "link": "https://www.express.pk/story/2762282/tax-chori-krne-wale-afrad-or-karobar-ksi-qisam-ki-riayat-ke-mustahiq-nahi-pm-shehbaz-2762282/",
        "image_url": "https://img.express.pk/logo/expresslogo.webp",
        "article": "وزیرِ اعظم محمد شہباز شریف کا کہنا ہے کہ ایف بی آر کی ڈیجیٹائزیشن اور نظام کو خود کار بنانے کیلئے اقدامات تیزی سے جاری ہیں، 70 برس کے بگاڑ کو ٹھیک کرنے کے لیے سخت اقدامات ضروری ہیں۔\nایف بی آر کے امور اور جاری اصلاحات پر جائزہ اجلاس سے گفتگو کرتے ہوئے وزیراعظم نے کہا کہ ٹیکس چوری کرنے والے افراد اور کاروبار کے خلاف مؤثر قانونی کاروائی کی جائے گی۔ ایف بی آر اور اس کے معاون قانون نافذ کرنے والے اداروں کی ٹیکس آمدن میں اضافے کے لیے کوششیں قابل ستائش ہیں۔\nوزیراعظم نے کہا کہ ٹیکس دینے والے افراد اور کاروبار کو زیادہ سے زیادہ سہولیات دیں گے لیکن ٹیکس چوری کرنے والے افراد اور کاروبار کسی قسم کی رعایت کے مستحق نہیں۔\nبل ازیں، وزیرِ اعظم محمد شہباز شریف کی زیر صدارت ایف بی آر کے امور اور جاری اصلاحات پر جائزہ اجلاس اسلام آباد میں منعقد ہوا جس میں وفاقی وزراء اعظم نذیر تارڑ، احد خان چیمہ، محمد اورنگزیب، عطاء اللہ تارڑ، چیئرمین ایف بی آر اور متعلقہ اعلی حکام نے شرکت کی۔\nاجلاس کو بتایا گیا کہ ملک میں سیلز ٹیکس کی چوری کی روک تھام کے لیے ’’نیشنل ٹارگٹنگ سسٹم‘‘ متعارف کروایا جا رہا ہے. اس نظام کے تحت مصنوعات کی نقل و حمل میں شامل گاڑیوں کو ای ٹیگ اور ڈیجیٹل ڈیوائس کے ذریعے براہ راست ٹریک کیا جائے گا۔\nمزید برآں، ای بلٹی کا نظام بھی متعارف کروایا جا رہا ہے جو کہ ایف بی آر کے سسٹم پر جاری کی جائے گی۔ ملک کی تمام بڑی شاہراہوں اور شہروں میں داخلے کی جگہوں پر ڈیجیٹل مانیٹرنگ سسٹم نصب کیا جائے گا۔ اس اقدام سے اسمگلنگ و سیلز ٹیکس چوری کا خاتمہ ہوگا اور عام شہریوں کو رکنے کی دقت سے نجات اور وقت کی بچت ہوگی۔ مذکورہ نظام سے معیشت کی ڈیجیٹائیزیشن ممکن ہوگی اور محصولات میں خاطر خواہ اضافہ ہوگا۔\nاجلاس کو بتایا گیا کہ بندرگاہوں اور ہوائی اڈوں پر درآمدات و برآمدات کی ڈیجیٹل و خودکار نگرانی کے لیے کسٹم ٹارگٹنگ سسٹم متعارف کرایا جا رہا ہے۔ اس نظام کو مقامی و بین الاقوامی ڈیٹا بیس سے منسلک کیا جائے گا اور مصنوعی ذہانت کو بروئے کار لاتے ہوئے ٹیکس چوری و اسمگلنگ کی روک تھام کی جائے گی۔\nاجلاس کو مزید بتایا گیا کہ ایف بی آر اور متعلقہ اداروں کی افرادی قوت کو نئے نظام سے روشناس کروانے کے لیے انکی تربیت کا مؤثر انتظام بھی کیا جا رہا ہے۔ اس نظام کو دو مرحلوں میں نافذ کیا جائے گا، پہلے مرحلے میں کسی ایک بڑے شہر سے اس کے پائلٹ پروجیکٹ کا آغاز کیا جائے گا اور بعد ازاں اسے ملک بھر میں نافذ کیا جائے گا۔\nاجلاس کو سیمنٹ، ہیچریز، پولٹری فیڈ، تمباکو اور مشروبات کے شعبے میں سیلز ٹیکس کی نگرانی کے حوالے سے بھی بریفنگ دی گئی۔\nاجلاس کو بتایا گیا کہ چینی کی صنعت پر نافذ کر دہ نگرانی کے نظام کی طرح تمباکو، مشروبات، اسٹیل  و سیمنٹ کے شعبوں میں پیداوار کی نگرانی کے لیے ایف بی آر اور معاون اداروں کے افسران و اہلکار تعینات کر دیے گئے ہیں۔\nوزیرِ اعظم نے تمام اقدامات کو جلد، مؤثر اور پائیدار طریقے سے نافذ کرنے کی ہدایت کی۔",
        "published_date": "Tue, 20 May 2025 15:16:12 UTC",
        "source": "Express Urdu"
    },
    {
        "guid": "0b40a3a224099371d632d99a1be7a0fa",
        "title": "ہالی ووڈ کے وہ بڑے اسٹارز جو جلد خفیہ طور پر شادی کرنے والے ہیں",
        "link": "https://www.express.pk/story/2762281/big-hollywood-stars-who-are-getting-married-soon-in-secret-2762281/",
        "image_url": "https://img.express.pk/logo/expresslogo.webp",
        "article": "معروف امریکی ماڈل جیجی حدید اور ان کے بوائے فرینڈ بریڈلی کوپر مبینہ طور پر اپنے تعلقات کو اگلے درجے تک لے جانے کے لیے تیار ہیں۔\nغیر ملکی میڈیا رپورٹس کے مطابق امریکی ماڈل کے قریبی ذرائع نے بتایا ہے کہ جیجی حدید اور فرینڈ بریڈلی کے شادی کے بندھن میں بندھنے کی افواہیں گردش کر رہی ہیں جبکہ وہ شادی سے قبل ایک ساتھ رہنے کا منصوبہ بھی بنا رہے ہیں۔ \nیاد رہے کہ جیجی اس سے قبل امریکی گلوکار زین ملک سے رشتہ ازدواج میں منسلک تھیں جن سے ان کی ایک بیٹی بھی ہے اور یہ دونوں علیحدگی کے بعد بھی مشترکہ طور پر اپنی بیٹی کی پرورش کر رہے ہیں۔\nA post shared by Pinkvilla USA (@pinkvillausa)\nدوسری جانب گلوکار ایڈ شیران کے ایک انٹرویو کو دیکھ کر معلوم ہوتا ہے کہ جیسے اب ہالی ووڈ میں شادیوں  کا سیزن چل پڑا ہے۔ ایڈ نے اتفاقی طور پر اپنے ایک حالیہ انٹرویو میں انکشاف کیا ہے کہ گلوکارہ اور اداکارہ سیلینا گومز اور بینی بلانکو نے \"سیو دی ڈیٹ\" کارڈز بھیجے ہیں اس کے باوجود کہ جوڑے نے پہلے کہا تھا کہ انہیں شادی کی کوئی جلدی نہیں ہے۔\nA post shared by Pinkvilla USA (@pinkvillausa)\nایڈ شیران کے اس انٹرویو سے سیلینا گومز جو پہلے جسٹن بیبر کی محبت میں مبتلا تھیں، کی شادی کی خبر بھی سوشل میڈیا پر جنگل میں آگ کی طرح پھیل گئی ہے۔",
        "published_date": "Tue, 20 May 2025 15:16:15 UTC",
        "source": "Express Urdu"
    },
    {
        "guid": "42bba7673b06b5f7cb707436dd8cad51",
        "title": "عمران خان سے ملاقات کے لیے فیصل چوہدری کو اسٹیبلشمینٹ سہولت دیتی ہے، علیمہ خان کا دعویٰ",
        "link": "https://www.express.pk/story/2762280/establishment-facilitates-faisal-chaudhry-to-meet-imran-khan-claims-aleema-khan-2762280/",
        "image_url": "https://img.express.pk/logo/expresslogo.webp",
        "article": "عمران خان کی بہن علیمہ خان نے دعویٰ کیا ہے کہ فیصل چوہدری کو اسٹیبلشمینٹ سہولت دیتی ہے، بانی پی ٹی آئی نے کہا تھا کہ اگر اب فیصل آیا تو اس سے ملاقات نہیں کریں گی۔\nآج اڈیالہ جیل میں عمران خان سے اہل خانہ کی ملاقات کا دن ہے، اس سلسلے میں آنے والی علیمہ خان اور کارکنوں کو پولیس نے جیل سے ایک کلومیٹر دور ڈھابے پر روک لیا۔\nاس موقع پر بات چیت کرتے ہوئے علیمہ خان نے کہا کہ ہمیں آج پھر ملاقات سے روکا جارہا ہے، ایک مرتبہ میری اور ایک مرتبہ میری بہنوں کی ملاقات ہوئی ہے۔\nان کا کہنا تھا کہ اب بتایا جارہا ہے کہ پولی گرافک ٹیسٹ کے لیے ٹیم جیل آئی ہے، ہم ملاقات کے لیے آئے ہیں، ملاقات نہیں کرائیں گے تو ہم یہاں بیٹھے ہیں یہ ہمارا حق ہے۔\nعمران خان کی بہن نے دعویٰ کیا کہ فیصل چوہدری کو اسٹیبلشمینٹ سہولت دیتی ہے، بانی پی ٹی آئی نے کہا تھا کہ اگر اب فیصل آیا تو اس سے ملاقات نہیں کریں گی۔",
        "published_date": "Tue, 20 May 2025 15:16:19 UTC",
        "source": "Express Urdu"
    },
    {
        "guid": "12b1e70f8214f8438a6fcec072edca95",
        "title": "ملکی مفاد کیخلاف کام کرنیوالی ایک لاکھ سے زائد ویب سائٹس، ہزاروں یوٹیوب چینلز بلاک",
        "link": "https://www.express.pk/story/2762279/mulki-mafad-ke-khilaf-kam-karnay-wali-aik-lac-se-zaid-websites-aur-youtube-channels-block-2762279/",
        "image_url": "https://img.express.pk/logo/expresslogo.webp",
        "article": "پی ٹی اے نے ملکی مفاد کیخلاف کام کرنے والی ایک لاکھ سے زائد ویب سائٹس اور ہزاروں یوٹیوب چینلز بلاک کردیے۔\nپاکستان ٹیلی کمیونی کیشن اتھارٹی نے ملکی سلامتی کے لیے ملکی مفاد کے برعکس کام کرنے والی سائٹس کے خلاف بڑی کارروائی کا آغاز کردیا ہے  اور لاکھوں ویب سائٹس کے ساتھ ہزاروں یوٹیوب چینلز بلاک کردیے۔\nتفصیلات کے مطابق اس آپریشن  میں پی ٹی اے نے ملکی سلامتی اور دفاع کے خلاف مواد پھیلانے والی ایک لاکھ 19 ہزار 496 ویب سائٹس بلاک کردیں۔  اس کے علاوہ پی ٹی اے نے 3 ہزار 248 یوٹیوب چینلز بھی بلاک کردیے۔\nپی ٹی اے حکام کا کہنا ہے کہ بند ویب سائٹس کی تفصیلات جاری کرنا رازداری اصولوں کے باعث ممکن نہیں ہے۔",
        "published_date": "Tue, 20 May 2025 15:16:21 UTC",
        "source": "Express Urdu"
    },
    {
        "guid": "61d5c3d2829fe14b829d899f1bad8825",
        "title": "پاک بنگلادیش سیریز؛ ٹی20 میچز کی تاریخیں منظر عام پر آگئیں",
        "link": "https://www.express.pk/story/2762278/pakistan-bangladesh-t20-series-dates-officially-announced-2762278/",
        "image_url": "https://img.express.pk/logo/expresslogo.webp",
        "article": "پاکستان اور بنگلادیش کے درمیان 3 ٹی20 انٹرنیشنل میچز کی تاریخیں منظر عام پر آگئیں۔\nایکسپریس نیوز کے مطابق پاکستان اور بنگلادیش کے درمیان 3 ٹی20 انٹرنیشنل میچز کی سیریز 27، 29 اور 31 مئی کو لاہور کے قذافی اسٹیڈیم میں کھیلے جائیں گے۔\nچیئرمین پاکستان کرکٹ بورڈ (پی سی بی) محسن نقوی نے دبئی میں بنگلادیش کرکٹ بورڈ (بی سی بی) کے چیئرمین اور صدر سے ملاقات کی اور بھارتی پروپیگنڈے سے متعلق آگاہ کیا۔ \nمزید پڑھیں: بنگلادیشی ٹیم ٹی20 سیریز کیلئے پاکستان آئے گی، تصدیق ہوگئی\nکئی گھنٹے طویل مذاکرات کے بعد چئیرمین پی سی بی نے بنگلادیش کرکٹ بورڈ کے سربراہان کو ٹیم پاکستان بھیجنے پر قائل کیا اور یوں بھارتی پروپیگنڈہ بےنقاب ہوگیا۔\nمزید پڑھیں: بنگلادیشی حکومت ٹی 20 سیریز کیلیے ٹیم کو پاکستان بھیجے گی؟ کرکٹ بورڈ نے بتادیا\nنئے شیڈول میں 2 میچز کم کردیئے گئے ہیں جبکہ فیصل آباد بھی اب میزبانی نہیں کرسکے گا۔",
        "published_date": "Tue, 20 May 2025 15:16:22 UTC",
        "source": "Express Urdu"
    },
    {
        "guid": "6b0bb0740f6c71bcda44ee1d0691c675",
        "title": "مخصوص نشستیں کیس؛ کیا دو ججوں کو واپس لانے کیلیے کوئی دعوت نامہ بھیجیں، آئینی بینچ",
        "link": "https://www.express.pk/story/2762277/reserved-seats-case-kya-2-judges-ko-wapis-lane-ke-liay-koi-dawatnama-bheje-aaini-bench-2762277/",
        "image_url": "https://img.express.pk/logo/expresslogo.webp",
        "article": "مخصوص نشستوں سے متعلق نظرثانی کیس میں سپریم کورٹ کے آئینی بینچ کے جسٹس محمد علی مظہر نے ریمارکس دیے کہ کیا دو ججوں کو واپس لانے کے لیے کوئی دعوت نامہ بھیجیں، ان دو ججوں میں سے ایک جج ملک میں نہیں ہے۔\nجسٹس امین الدین خان کی سربراہی میں 11 رکنی آئینی بینچ نے کیس کی سماعت کی۔ دوران سماعت، سربراہ آئینی بینچ نے وکیل فیصل صدیقی سے مکالمہ کرتے ہوئے کہا کہ میرے خیال میں آپ ہی ان دو ججوں کو دعوت نامہ بجھوا دیں۔\nسماعت شروع ہوئی تو جسٹس محمد علی مظہر نے ریمارکس دیے کہ 6 مئی کی عدالتی کارروائی کا حکمنامہ پڑھیں، اس حکمنامے پر تمام 13 ججز کے دستخط موجود ہیں، حکمنامے میں کہا گیا کہ ججز نے اختلاف کرتے ہوئے درخواستیں ناقابل سماعت قرار دیکر خارج کیں۔\nجسٹس محمد علی مظہر نے ریمارکس دیے کہ پھر بینچ کی دوبارہ تشکیل کے لیے معاملہ ججز آئینی کمیٹی کو بجھوایا گیا، بینچ کی دوبارہ تشکیل کے لیے کمیٹی کو بجھوانے پر بھی اختلاف کرنے والے دو ججز نے دستخط کیے، اگر چلتے ہوئے کیس میں کوئی وجوہات بیان کرکے بینچ سے الگ ہو تو معاملہ الگ ہوتا ہے، بینچ کی دوبارہ تشکیل پر دو ججز نے یہ اعتراض نہیں کیا کہ وہ متفق نہیں۔\nجسٹس امین الدین خان نے ریمارکس دیے کہ کل بھی بتایا تھا ان دو ججز کی اپنی خواہش تھی کہ وہ بینچ میں نہیں بیٹھیں گے۔\nجسٹس مسرت ہلانی نے کہا کہ اختلافی نوٹ لکھنے والے ججز نے تو میرٹس پر بھی بات کی۔ جسٹس محمد علی مظہر نے کہا کہ پنجاب الیکشن کیس میں چار ججز اور تین ججز والی بحث کافی چلی تھی۔ جسٹس جمال خان مندوخیل نے ریمارکس میں کہا کہ پنجاب الیکشن کیس کا آرڈر آف دی کورٹ آج تک نہیں آیا۔\nجسٹس امین الدین خان نے ریمارکس دیے کہ جوڈیشل ریکارڈ ابھی آپ کے سامنے نہیں ہے، اس مقدمے میں کیا ہوتا رہا سب کچھ against the clock ہوا، چلیں چھوڑیں آپ کو اندرونی باتیں نہیں معلوم آپ دلائل دیں۔\nجسٹس جمال خان مندوخیل نے استفسار کیا کہ کیا جج کھلی عدالت میں کیس سننے سے معذرت کر سکتا ہے یا چیمبر سے بھی ایسا کہا جا سکتا ہے؟ وکیل فیصل صدیقی نے دلائل میں کہا کہ کیس سننے والا جج کھلی عدالت میں آکر ہی معذرت کرتا ہے۔\nجسٹس امین الدین خان نے ریمارکس دیے کہ ایسی مثالیں ہیں جہاں ججز نے چیمبرز میں بیٹھ کر بھی کیسز سننے سے معذرت کی۔ جسٹس مسرت ہلالی نے کہا کہ آپ تو اصرار کر رہے ہیں کہ ہم آپ کی دلیل سے متفق ہوں۔\nجسٹس محمد علی مظہر نے ریمارکس دیے کہ کیا ہم جوڈیشل آرڈر جاری کریں کہ فلاں جج کو بینچ میں لایا جائے۔ جسٹس صلاح الدین پہنور نے کہا کہ چھ مئی کے حکمنامے کے خلاف کسی نے نظرثانی بھی دائر نہیں کی۔\nجسٹس محمد علی مظہر نے ریمارکس دیے کہ کیا دو ججوں کو واپس لانے کے لیے کوئی دعوت نامہ بھیجیں، ان دو ججوں میں سے ایک جج ملک میں نہیں ہے۔\nمیرے خیال میں آپ ہی ان دو ججوں کو دعوت نامہ بجھوا دیں، جسٹس امین کا وکیل سے مکالمہ\nجسٹس امین الدین خان نے سنی اتحاد کونسل کے وکیل فیصل صدیقی سے مکالمہ کرتے ہوئے کہا کہ میرے خیال میں آپ ہی ان دو ججوں کو دعوت نامہ بجھوا دیں۔\nجسٹس مسرت ہلالی نے کہا کہ آپ مجھے امریکا کا ٹکٹ لیکر دیں میں اس جج کو امریکا سے جاکر لے آتی ہوں۔\nوکیل فیصل صدیقی نے کہا کہ ویسے بھی 10، 10 سال سے سزائے موت کی اپیلیں زیر التوا ہیں، مخصوص نشستوں سے متعلق اپیلوں بھی زیر التوا کر دیں۔\nجسٹس مسرت ہلالی نے کہا کہ فوجداری کیسز روزانہ کی بنیاد پر سنے جا رہے ہیں، میں نے سب سے پہلے آواز اٹھائی فوجداری کیسز پر سماعت کی جائے۔\nجسٹس محمد علی مظہر نے ریمارکس دیے کہ آرٹیکل 63 اے کے کیس میں فیصلہ لکھنے والے جج خود نہیں بیٹھے تھے۔\nپانامہ کیس کا حوالہ\nبینچ تشکیل سے متعلق سنی اتحاد کونسل کے وکیل نے پانامہ کیس کا حوالہ دیا۔\nجسٹس جمال مندوخیل نے ریمارکس دیے کہ مخصوص نشستوں کے کیس میں جسٹس امین الدین خان اور جسٹس نعیم افغان کا ایک فیصلہ تھا جبکہ ایک فیصلہ میں نے تحریر کیا تھا، میرے فیصلے پر تو نظر ثانی نہیں آئی تو کیا میں بیٹھوں یا اٹھ جاؤں۔\nوکیل سنی اتحاد کونسل نے دلائل میں کہا کہ اگر آئینی بینچ کے رولز نہیں بنے تو آئینی بینچ پر پہلے والے رولز کا اطلاق ہوگا۔\nجسٹس محمد علی مظہر نے کہا کہ آئین اور قانون میں ترمیم کے بعد مقدمات آئینی بینچ کو منتقل ہوئے۔ جسٹس جمال نے کہا کہ کیا رولز کا اطلاق جوڈیشل کمیشن پر بھی ہوتا ہے۔\nوکیل سنی اتحاد کونسل نے کہا کہ لوگوں میں عام تاثر ہے کہ 26ویں ترمیم کے بعد ایک نئی سپریم کورٹ بن گئی اور یہ تاثر درست نہیں ہے، ہمارے لیے کچھ نہیں بدلا۔ سپریم کورٹ میں 26ویں ترمیم کے بعد کوئی تبدیلی نہیں، اس ترمیم کے ذریعے بس ایک نیا اختیار سماعت تشکیل دیا گیا ہے۔ آئینی بینچ بھی وہی اختیار سماعت اختیار کرے گا جو سپریم کورٹ کے اختیار سماعت ہیں\nجسٹس نعیم افغان نے ریمارکس میں کہا کہ آپ یہ دلائل 26ویں آئینی ترمیم کے کیس میں دیجیے گا۔\nوکیل فیصل صدیقی نے کہا کہ میں دلائل ختم کرتے ہوئے کہوں گا کہ 185/3 کی نظر ثانی ریگولر بینچ ہی سنے گا۔ جسٹس جمال خان مندوخیل نے کہا کہ یہ ممانعت نہیں ہے کہ فلاں جج آئینی بینچ کے لیے نامزد ہوگا اور فلاں نہیں ہوگا۔\nجسٹس محمد علی مظہر نے ریمارکس دیے کہ آئینی بینچز کے لیے نئے ججز نامزد کرنے پر پابندی نہیں ہے، جتنے مرضی ججز نامزد کریں، نہ کسی کو اعتراض ہے یا ہمارا کنٹرول ہے، نئے ججز کی نامزدگی کا اختیار جوڈیشل کمیشن کو حاصل ہے، نئے ججز کی آئینی بنچز کے لیے نامزدگی کا معاملہ ہمارے سامنے ہے ہی نہیں۔\nمخصوص نشستوں سے متعلق نظرثانی اپیلوں پر سماعت کل تک ملتوی کر دی گئی۔ سنی اتحاد کونسل کے وکیل فیصل صدیقی کے دلائل مکمل ہوگئے۔\nآئینی بینچ نے حکم دیا کہ کیس کی سماعت کل ساڑھے گیارہ بجے ہوگی۔ سنی اتحاد کونسل کے دوسرے وکیل حامد خان کل سے دلائل شروع کریں گے، حامد خان کی طرف سے دو درخواستیں دائر کی گئی ہیں۔\nعدالتی حکمنامے کے مطابق پہلی درخواست 26ویں آئینی ترمیم پر فیصلے تک کارروائی روکنے سے متعلق ہے اور دوسری درخواست عدالتی کارروائی کی براہ راست نشریات دکھانے سے متعلق ہے، دونوں درخواستوں پر سماعت کل کریں گے۔",
        "published_date": "Tue, 20 May 2025 15:16:22 UTC",
        "source": "Express Urdu"
    },
    {
        "guid": "7cbd45d46f606dcbe79368d7660fc269",
        "title": "رات کے سناٹے میں اسرائیلی بمباری، خواتین اور بچوں سمیت 44 فلسطینی شہید",
        "link": "https://www.express.pk/story/2762276/rat-ke-sanate-me-israeli-bombing-44palestines-shaheed-2762276/",
        "image_url": "https://img.express.pk/logo/expresslogo.webp",
        "article": "غزہ: غزہ میں جاری اسرائیلی جارحیت میں شدت آ گئی ہے جہاں رات گئے شروع ہونے والے فضائی حملوں میں کم از کم 44 افراد شہید ہو گئے، جن میں زیادہ تر خواتین اور بچے شامل ہیں۔\nغزہ کی سول ڈیفنس ایجنسی کے ترجمان محمود بَصّل نے بتایا کہ رات 1 بجے سے اب تک 44 افراد کی لاشیں اسپتال منتقل کی گئی ہیں جبکہ درجنوں افراد زخمی بھی ہوئے ہیں۔\nانہوں نے بتایا کہ غزہ شہر میں ایک اسکول پر حملے میں 8 افراد جاں بحق ہوئے جو کہ نقل مکانی کرنے والے افراد کا عارضی ٹھکانہ تھا۔ مرکزی علاقے دیر البلح میں ایک گھر پر بمباری سے 12 افراد جان کی بازی ہار گئے۔ \nاسی طرح نصیرات کیمپ کے قریب ایک پٹرول پمپ پر حملے میں 15 افراد شہید ہوئے جبکہ جبالیا پناہ گزین کیمپ میں ایک اور گھر پر حملے میں 9 افراد کی جان چلی گئی۔\nاسرائیلی فوج کی جانب سے ان حملوں پر تاحال کوئی ردعمل سامنے نہیں آیا۔\nغزہ میں انسانی بحران مزید شدت اختیار کرتا جا رہا ہے، جہاں ہزاروں افراد بے گھر، زخمی اور خوف میں مبتلا ہیں۔",
        "published_date": "Tue, 20 May 2025 15:16:24 UTC",
        "source": "Express Urdu"
    },
    {
        "guid": "4c1632cdd915527b275d0467b321417d",
        "title": "پاکستان میں 2 کروڑ 53 لاکھ بچے اسکول سے باہر ہیں، یونیسیف",
        "link": "https://www.express.pk/story/2762275/2-crore-53-lacs-students-out-from-school-in-pakistan-unicef-2762275/",
        "image_url": "https://img.express.pk/logo/expresslogo.webp",
        "article": "یونیسیف کا کہنا ہے کہ پاکستان میں 2 کروڑ 53 لاکھ بچے اسکول سے باہر ہیں، کم عمری کی شادی، چائلڈ لیبر اور صنفی تعصبات تعلیم میں رکاوٹ کا باعث ہیں۔\nان خیالات کا اظہار یونیسف وفد نے چیف سیکریٹری سندھ آصف حیدر شاہ سے ملاقات کے دوران کیا، اس موقع پر سندھ میں اسکول سے باہر بچوں کے مسئلے پر تفصیلی تبادلہ خیال ہوا اور پانچ سالہ جامع اور کثیر شعبہ جاتی روڈ میپ پر مشاورت کی گئی۔\nچیف سیکریٹری سندھ نے یونیسیف وفد سے گفتگو میں کہا کہ صوبائی حکومت کا ہدف پانچ سال میں اسکول سے باہر بچوں کی تعداد میں 50 فیصد کمی لانا ہے، پرائمری کے بعد سیکنڈری اسکولوں کی کمی ڈراپ آؤٹ کی بڑی وجہ ہے۔\nانہوں نے کہا کہ اسکول اپ گریڈیشن اور دو شفٹوں میں تدریس کے منصوبے ڈراپ آؤٹ روکنے میں مددگار ثابت ہوں گے، اسکول سے باہر بچوں کا مسئلہ ماں کی صحت، غذائیت، پیدائش کی رجسٹریشن اور غربت سے جڑا ہوا ہے، یہ صرف تعلیمی نہیں کثیر شعبہ جاتی مسئلہ ہے جس کا آغاز بچے کی پیدائش سے پہلے ہوتا ہے۔\nیونیسف وفد نے سندھ حکومت کے شواہد پر مبنی اور بین المحکماتی مربوط منصوبے کو قابل تقلید ماڈل قرار دیتے ہوئے تکنیکی معاونت، ڈیجیٹل مانیٹرنگ سسٹمز اور ڈونر شراکت داری کے لیے بھرپور تعاون کی یقین دہانی کرائی۔ ملاقات میں محکمہ تعلیم، صحت، پبلک ہیلتھ انجینئرنگ، ڈی ای پی ڈی، سوشل ویلفیئر اور خواتین ترقی کے سیکریٹریز شریک تھے۔",
        "published_date": "Tue, 20 May 2025 15:16:27 UTC",
        "source": "Express Urdu"
    },
    {
        "guid": "f889513423630f19428ca7dee548213d",
        "title": "بھارتی اسپانسرڈ فتنہ الخوارج کا مکروہ چہرہ  ایک بار پھر بے نقاب",
        "link": "https://www.express.pk/story/2762273/the-hideous-face-of-the-indian-sponsored-fitna-al-khawarij-exposed-once-again-2762273/",
        "image_url": "https://img.express.pk/logo/expresslogo.webp",
        "article": "بھارتی اسپانسرڈ فتنہ الخوارج کا مکروہ چہرہ ایک بار پھر بے نقاب ہوگیا جب کہ بھارتی سپانسرڈ فتنہ الخوارج معصوم بچوں کو انسانی ڈھال کے طور پر استعمال کرنے لگا ہے۔\nسیکیورٹی ذرائع نے کہا کہ بھارتی اسپانسرڈ فتنہ الخوارج کے مکروہ ہتھکنڈوں کی ویڈیو فوٹیج منظر عام پر آگئی۔\nمذکورہ ویڈیو میں دیکھا جاسکتا ہے کہ کس طرح معصوم بچوں کو خوارج  اپنے مذموم عزائم کے لئے استعمال کر رہے ہیں۔\nسیکیورٹی ذرائع نے کہا کہ معصوم بچوں کو ڈھال بنا کر سیکیورٹی فورسز پر حملہ کرنا فتنہ الخوارج کی بزدلانہ کارروائیوں کا نتیجہ ہے، بھارتی اسپانسرڈ فتنہ الخوارج کے متعدد دہشتگردانہ حملوں میں معصوم بچے جاں بحق اور زخمی ہوچکے ہیں۔\nدفاعی ماہرین نے کہا کہ بھارتی اسپانسرڈ فتنہ الخوارج معصوم شہریوں کو نشانہ بنا کر مورد الزام سیکیورٹی فورسز کو ٹھہرا رہی ہے، معصوم   بچوں کو یرغمال بنا کر  دہشتگردانہ حملوں میں ڈھال کے طور پر استعمال کرنا ایک مکروہ فعل ہے۔",
        "published_date": "Tue, 20 May 2025 15:16:27 UTC",
        "source": "Express Urdu"
    },
    {
        "guid": "https://www.bbc.com/urdu/articles/c14kkg727kmo#0",
        "title": "کزن کے ساتھ تعلقات کا الزام: ڈیرہ غازی خان میں ’تالاب میں اتارنے‘ کی رسم نے نوجوان کی جان خطرے میں ڈال دی",
        "link": "https://www.bbc.com/urdu/articles/c14kkg727kmo",
        "image_url": "https://ichef.bbci.co.uk/news/1024/branded_urdu/f097/live/67c2ffe0-35b9-11f0-96c3-cf669419a2b0.jpg",
        "article": "جنوبی پنجاب کے شہر ڈیرہ غازی خان کی پولیس ایک غیر قانونی جرگے کے اِن ارکان کی گرفتاری کے لیے چھاپے مار رہی ہے جنھوں نے ایک خاتون کے ساتھ مبینہ جنسی تعلق کے شبے میں ایک شخص کو اپنی بے گناہی ثابت کرنے کے لیے 200  فٹ گہرے پانی میں اترنے کا حکم دیا۔\nمقامی پولیس نے ملزمان کے خلاف مقدمہ درج کر لیا ہے۔ مقامی پولیس کا کہنا ہے کہ اس واقعے سے متعلق درج ہونے والے مقدمے میں پانچ افراد کو نامزد کیا گیا، جن میں اس غیر قانونی پنچایت یا جرگے کا سرپنچ بھی شامل ہے۔\nمقامی پولیس کا کہنا ہے کہ اس مقدمے میں نامزد ملزمان نے مقامی عدالت سے ضمانت قبل از گرفتاری حاصل کر رکھی ہے اور انھوں نے یقین دہانی کروائی ہے کہ وہ اس مقدمے کی تفتیش کا حصہ بنیں گے۔\nپاکستان کے بعض پسماندہ علاقوں میں مقامی مسائل کے حل کے لیے قانون سے ماورا جرگے یا پنچایت منعقد کیے جاتے ہیں۔ اگرچہ ان جرگوں کے فیصلوں کی کوئی قانونی حیثیت نہیں مگر مختلف قبائل میں ان پر عملدرآمد کے لیے دباؤ پایا جاتا ہے۔\nکمانڈنٹ بارڈر ملٹری پولیس محمد اسد چانڈیا نے بی بی سی کو بتایا کہ علاقے کے رہائشی اختر (فرضی نام) نے 18 مئی کو اس واقعے سے متعلق ایف ائی آر درج کرواتے ہوئے موقف اختیار کیا کہ 15 مئی کو ایک شخص موٹر سائیکل پر اس کے گھر آیا اور کہا کہ انھیں ایک خاتون کے ساتھ مبینہ جنسی تعلقات رکھنے پر ’کالا‘ قرار دیا گیا ہے جس کے بعد وہ اسے (درخواست گزار) کو زبردستی موٹر سائیکل پر بٹھا کر ’آف پانی‘ کی رسم کی ادائیگی کے لیے ایک تالاب پر گئے۔\nمدعی مقدمہ کے مطابق ملزمان نے 17 مئی کو قبائل کے بڑوں کے فیصلے کی روشنی میں اسے تالاب میں اترنے کا کہا جس پر عملدرآمد کرتے ہوئے اس نے تالاب میں چھلانگ لگا دی اور کچھ دیر بعد باہر نکل آیا۔\nتاہم اسد چانڈیا کا کہنا ہے کہ مدعی کی طرف سے اس واقعے سے متعلق جو مقدمہ درج کروایا گیا، اس میں اس حوالے سے کسی جرگے کے انعقاد کا کوئی ذکر نہیں کہ یہ جرگہ کہاں پر ہوا تھا۔\nاختر کی سوشل میڈیا پر ایک ویڈیو بھی وائرل ہوئی، جس میں دیکھا جا سکتا ہے کہ ان کی کمر پر رسی بندھی ہوئی ہے اور وہ تالاب میں کود جاتے ہیں اور پھر کچھ دیر کے بعد باہر نکل آتے ہیں جبکہ وہاں پر موجود لوگ کلمہ طیبہ کا ورد کر رہے ہیں۔\nاسد چانڈیا کا کہنا ہے کہ بارڈر ملٹری پولیس نے اس واقعے سے متعلق جو تفتیش کی، اس میں یہ بات سامنے آئی ہے کہ اختر پر اپنی کزن کے ساتھ مبینہ تعلقات رکھنے کا الزام ہے اور اس کے چچا نے الزام عائد کیا تھا کہ وہ اس کی بیٹی پر ’بُری نظر رکھتا ہے۔‘\nانھوں نے کہا کہ اسی قبیلے کے 10 کے قریب خاندان ایک ہی جگہ پر اکٹھے رہتے ہیں۔\nانھوں نے کہا کہ مقدمے میں نامزد ملزمان مقامی عدالت سے ضمانت قبل از گرفتاری کروا کر شامل تفتیش ہو گئے ہیں جبکہ مدعی کو اپنے حق میں گواہ پیش کرنے کا کہا گیا ہے تاہم کمانڈنٹ بارڈر ملٹری پولیس کا کہنا ہے کہ ابھی تک مدعی مقدمہ اپنے موقف کو درست ثابت کرنے کے لیے کوئی گواہ پیش نہیں کرسکا۔\nعینی شاہدین کے مطابق جس جگہ پر یہ وقوعہ رونما ہوا وہ کوہ سلیمان کا قبائلی علاقہ ہے جہاں پر زیادہ تر بلوچ قبائل رہائش پذیر ہیں اور بارڈر ملٹری پولیس تعینات ہے۔\nعلاقے کے مکینوں میں سے چند افراد نے رابطہ کرنے پر بی بی سی کو بتایا کہ اختر کے کسی خاتون کے ساتھ مبینہ تعلقات سے متعلق اس قبیلے کے بڑے جمع ضرور ہوئے تھے تاہم اس جرگے میں کیا فیصلے ہوئے، اس بارے میں کچھ نہیں کہا جاسکتا۔\nاس واقعے سے متعلق اختر کا ایک ویڈیو بیان بھی سامنے آیا، جس میں انھوں نے دعوی کیا ہے کہ انھیں خاتون کے ساتھ مبینہ جسنی تعلقات رکھنے کی بنا پر ’کالا‘ قرار دیا گیا اور اس کے والد کو کہا گیا کہ وہ دو دن تک اسے (اختر) کو گھر سے نکال دیں، ورنہ ’ہم اسلحے کے ساتھ آئیں گے اور اس کو مار دیں گے۔‘\nعینی شاہدین کے مطابق اختر کو جب بڑے تالاب میں کودنے کے لیے کہا گیا تو تالاب کے اردگرد لوگ کافی تعداد میں موجود تھے۔\nمقامی صحافی غلام حسن مہر کا کہنا ہے کہ جب اختر کو تالاب میں اترنے کے لیے کہا جا رہا تھا تو اس کی کمر پر رسی باندھ دی گئی تھی۔ انھوں نے کہا کہ یہ تالاب دو سو فٹ سے بھی زیادہ گہرا ہے۔\nعینی شاہدین کا کہنا تھا کہ جب اختر تالاب کے اندر کچھ دیر رہنے کے بعد دوبارہ نمودار ہوئے تو قبیلے کے لوگوں نے اس کے حق میں نعرے لگائے۔\nاس واقعے کے بعد اختر کے بھائیوں اور قبیلے کے ارکان نے مظاہرہ کیا اور مطالبہ کیا کہ غیر قانونی جرگے کے ان ارکان کے خلاف کارروائی کی جائے جنھوں نے قانون سے ہٹ کر فیصلہ دیا۔\nتونسہ کے رہائشی محمد قاسم کا کہنا ہے کہ اس علاقے میں اگر شادی کے علاوہ مرد اور عورت کے درمیان تعلقات ہوں اور اس کے بارے میں لوگوں کو معلوم ہو جائے تو پھر اس کے خلاف ’کالا کالی‘ کے الزامات کے تحت جرگہ کارروائی کرتا ہے۔\nانھوں نے کہا کہ کوہ سلیمان میں زیادہ تر بلوچ قبائل آباد ہیں اور ان قبائل کے رسم و رواج آج بھی بہت زیادہ مضبوط ہیں اور کسی بھی حل طلب مسئلے کے لیے ماورائے قانون جرگے کا جو بھی فیصلہ ہوتا ہے، اس پر عملدرآمد کرنا ہر ایک پر لازم ہے۔\nانھوں نے کہا کہ اگر کوئی جرگے کے فیصلے سے اختلاف کرے تو اسے باغی قرار دے کر قبیلے سے نکال دیتے ہیں جس کے بعد ایسے شخص کو ’موت کے گھاٹ بھی اتار دیا جاتا ہے۔‘\nمحمد قاسم کا کہنا تھا کہ اس علاقے میں کسی کو اپنی بے گناہی ثابت کرنے کے لیے دو رسوم عام ہیں جن میں سے ایک ’آف پانی‘ کی رسم ہے جس کے تحت بے گناہی ثابت کرنے کے لیے تالاب میں پھینک دیا جاتا ہے۔\nانھوں نے کہا کہ کوہ سلیمان میں قبائلی رسم و رواج کے مطابق جس پر الزام ہو تو اسے چار منٹ تک گہرے پانی میں رہنا ہوتا ہے اور پانی میں رہنے کے دوران سر پانی کے اندر رکھنا ہوتا ہے۔\nانھوں نے کہا کہ مقررہ مدت تک اگر وہ پانی کی سطح پر آ جائے تو اسے بےگناہ تصور کیا جاتا ہے۔ ’اگر وہ ڈوب جائے تو اسے قصور وار گردانہ جاتا ہے اور اس کی کمر پر رسی اس لیے باندھی جاتی ہے تاکہ اگر وہ پانی میں ڈوب جائے تو اس کی لاش کو رسی کی مدد سے نکالا جاسکے۔‘\nمحمد قاسم نے کہا کہ اس علاقے میں دوسری رسم یہ ہے کہ لوہے کا ایک راڈ یا ٹکڑا آگ میں گرم کیا جاتا ہے اور جس پر الزام ہو تو اسے کہا جاتا ہے کہ وہ لوہے کے اس گرم راڈ کو اپنے ہاتھ میں پکڑے اور اس کے ساتھ اس کو یہ بھی کہا جاتا ہے کہ اس پر تین مرتبہ زبان لگائے۔\nمحمد قاسم کا کہنا تھا کہ اگر لوہے کا گرم ٹکرا پکڑنے سے ہاتھ جل جائے اور اس کے ہاتھ اور زبان پر آبلے نکل آئیں تو اسے قصور وار تصور کیا جاتا ہے اور اگر اس کے ہاتھ اور زبان جلنے سے محفوظ رہیں تو اس کو بےگناہ خیال کیا جاتا ہے۔\nانھوں نے کہا کہ اگر ہاتھ اور زبان پر آبلے نمودار ہو جائیں تو پھر غیر قانونی جرگہ اس کو بطور مجرم گردانتے ہوئے سزا سناتا ہے۔ انھوں نے کہا کہ اس کے علاوہ اس علاقے میں ونی کی رسم بھی عام ہے۔\nمحمد قاسم کا کہنا تھا کہ چوری اور چھوٹے جرائم میں ملوث شخص کو اپنی بےگناہی ثابت کرنے کے لیے لوہے کے راڈ یا لوہے کے ٹکڑے کو ہاتھ میں پکڑایا جاتا ہے جبکہ سنگین نوعیت کے جرائم کے لیے بےگناہی ثابت کرنے کے حوالے سے ’آف پانی‘ کی رسم پر عملدرآمد کیا جاتا ہے۔\nکمانڈر بارڈر ملٹری پولیس اسد چانڈیا کا کہنا ہے کہ کوہ سلیمان اور ڈیرہ غازی حان میں یہ رسومات ختم ہوچکی ہیں جبکہ بلوچستان کے کچھ علاقوں میں یہ قبائلی رسومات ابھی تک زندہ ہیں۔",
        "published_date": "Wed, 21 May 2025 03:30:15 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cg711ry734xo#0",
        "title": "سکھ رہنماؤں کی تردید کے بعد انڈین فوج کا وضاحتی بیان: ’گولڈن ٹیمپل پر طیارہ شکن سسٹم نصب نہیں کیا گیا‘",
        "link": "https://www.bbc.com/urdu/articles/cg711ry734xo",
        "image_url": "https://ichef.bbci.co.uk/news/1024/branded_urdu/1a6d/live/2fa28270-355f-11f0-96c3-cf669419a2b0.png",
        "article": "انڈین ریاست امرتسر میں واقع سکھ مذہب کا مقدس ترین مقام گولڈن ٹیمپل ایک بار پھر خبروں میں ہے۔\nاس بار ان خبروں کی وجہ سکھ برادری کا کوئی تہوار نہیں بلکہ انڈین فوج کے ایک اعلیٰ افسر کا وہ بیان ہے جس میں انھوں نے یہ دعویٰ کیا کہ انڈیا اور پاکستان میں حالیہ کشیدگی کے دوران گولڈن ٹیمپل کے ہیڈ گرنتھی (سربراہ یا نگران) نے انڈین فوج کو گرودوارے پر طیارہ شکن توپیں نصب کرنے کی اجازت دی تھی۔\nانڈین فوج کے لیفٹیننٹ جنرل سومر ایوان نے انڈین نیوز ایجنسی 'اے این آئی' کو دیے گئے ایک انٹرویو میں دعویٰ کیا تھا کہ ’انڈیا اور پاکستان کے درمیان کشیدگی کے دنوں میں، سری ہرمندر صاحب (گولڈن ٹیمپل) کے ہیڈ گرنتھی (پیشوا) نے ہمیں طیارہ شکن توپیں لگانے کی اجازت دی تھی۔‘\nیہ معاملہ اُس وقت مزید بڑھ گیا جب انڈین فوج کے جی او سی 15 انفنٹری ڈویژن کے ایک اور اعلیٰ افسر میجر جنرل کارتک سی سشادری نے پاکستان پر یہ الزام عائد کیا کہ 'کشیدگی کے دوران پاکستان نے گولڈن ٹیمپل پر ڈرونز اور میزائلوں کے ذریعے حملہ کیا۔'\nیاد رہے کہ اِن دعوؤں کو ناصرف پاکستان کے دفتر خارجہ بلکہ گولڈن ٹیمپل سے منسلک سکھ رہنماؤں نے بھی مسترد کر دیا ہے۔\nپاکستانی دفتر خارجہ کا کہنا ہے کہ 'ہم اس الزام کو قطعی طور پر مسترد کرتے ہیں کہ پاکستان نے سکھوں کے سب سے مقدس مقام، گولڈن ٹیمپل کو نشانہ بنانے کی کوشش کی۔ پاکستان تمام مذاہب کے عبادت گاہوں کو انتہائی عزت و احترام کی نگاہ سے دیکھتا ہے اور گولڈن ٹیمپل جیسے مقدس مقام کو نشانہ بنانے کا تصور بھی نہیں کر سکتا۔'\nدوسری جانب شرومنی گرودوارہ پربندھک کمیٹی کے حکام نے اس دعوے کو یکسر مسترد کیا ہے کہ گولڈن ٹیمپل پر انڈین فوج کو طیارہ شکن توپیں نصب کرنے کی اجازت دی گئی تھی۔\nبی بی سی کے نامہ نگار رویندر سنگھ رابن کے مطابق گولڈن ٹیمپل کے ایڈیشنل چیف گرانتھی امرجیت سنگھ نے کہا ہے کہ انڈین فوج کے لیفٹیننٹ جنرل کا یہ دعویٰ غلط ہے کہ ہیڈ گرنتھی نے آپریشن سندور کے دوران سری ہرمندر صاحب (گولڈن ٹیمپل) میں ایئر ڈیفنس گنز (طیارہ شکن بندوقیں) نصب کرنے کی اجازت دی تھی۔\nامرجیت سنگھ نے فوج کے افسر کی جانب سے کیے گئے اِس دعوے کو 'حیران کُن' قرار دیا ہے۔\nانڈین فوجی افسران کی جانب سے کیے گئے دعوے کے بعد سامنے آنے والے ردعمل کے نتیجے میں اب انڈین فوج نے بیان جاری کیا ہے کہ 'فوج نے امرتسر میں گولڈن ٹیمپل (سری دربار صاحب کمپلیکس) میں کسی قسم کی ائیر ڈیفنس گنز یا سسٹم نصب نہیں کیا گیا تھا۔‘\nدوسری جانب منگل کے روز پاکستان کے دفترِ خارجہ نے انڈین فوج کے اس الزام کو مسترد کیا ہے جس میں انھوں نے کہا تھا کہ پاکستان نے سکھوں کے سب سے مقدس مقام گولڈن ٹیمپل کو نشانہ بنانے کی کوشش کی ہے۔\nترجمان دفتر خارجہ کا کہنا ہے کہ 'حقیقت یہ ہے کہ چھ اور سات مئی 2025 کی درمیانی شب انڈیا نے خود پاکستان میں مختلف مذہبی مقامات کو نشانہ بنایا۔ انڈیا کے الزامات اس ناقابل قبول اقدام سے توجہ ہٹانے کی ایک ناکام کوشش ہیں۔'\nدفتر خارجہ کا مزید کہنا تھا کہ 'پاکستان سکھ مذہب کے متعدد مقدس مقامات کا فخر سے محافظ ہے۔ ہر سال دنیا بھر سے ہزاروں سکھ یاتری پاکستان آتے ہیں اور پاکستان ان کے لیے کرتارپور راہداری کے ذریعے ویزا فری رسائی بھی فراہم کرتا ہے۔ ایسے پس منظر میں پاکستان کی جانب سے گولڈن ٹیمپل کو نشانہ بنانے کے کسی بھی دعوے کی کوئی حقیقت نہیں اور یہ بالکل بے بنیاد اور غلط ہے۔'\nیاد رہے کہ انڈیا کے شہر امرتسر میں واقع گولڈن ٹیمپل سکھ مذہب کا مرکزی مقدس مقام ہے۔ اسے سری دربار صاحب بھی کہا جاتا ہے۔ یہاں سکھوں کے ساتھ ساتھ تمام مذاہب سے بالاتر ہو کر لوگ خراج عقیدت پیش کرنے آتے ہیں۔\nگولڈن ٹیمپل کے ایڈیشنل چیف گرنتھی امرجیت سنگھ کا مزید کہنا تھا کہ کشیدگی کے دوران 'شہر میں بلیک آؤٹ کے حوالے سے امرتسر ضلع انتظامیہ کی طرف سے دی گئی ہدایات کے پیش نظر سری ہرمندر صاحب (گولڈن ٹیمپل) کی انتظامیہ نے تعاون کیا تھا۔ اس دوران سری دربار صاحب کے احاطے کی بیرونی اور بالائی منزلوں کی لائٹس ایک مقررہ مدت کے لیے بند کر دی گئی تھیں، لیکن جہاں بھی گرو دربار کی رسومات دیکھنے کو ملتی ہیں، ان جگہوں پر لائٹس جلا کر رسومات پوری ذمہ داری کے ساتھ انجام دی جاتی ہیں۔'\nان کا کہنا تھا 'ایسی کوئی اجازت نہیں دی گئی اور نہ ہی اس مقدس مقام پر  طیارہ شکن بندوقیں نصب کرنے کی منظوری دی گئی۔'\nانھوں نے کہا کہ 'سری دربار صاحب میں معمول کی مذہبی عبادات اور لنگر کے معاملات میں کسی کو مداخلت کی اجازت نہیں۔'\nسری ہرمندر صاحب کے ہیڈ گرنتھی رگھبیر سنگھ نے بھی انڈین میڈیا کو بتایا کہ حال ہی میں جب فوج کا آپریشن جاری تھا تو وہ غیر ملکی دورے پر تھے، لیکن اس دوران ان سے گولڈن ٹیمپل میں طیارہ شکن بندوقیں لگانے کے بارے میں کوئی بات نہیں کی گئی اور نہ سری دربار صاحب میں ایسا کچھ ہوا۔\nسکھ مذہبی رہنما رگھبیر سنگھ نے کہا کہ امرتسر صاحب میں کسی قسم کے خوف کا ماحول نہیں ہے۔ عقیدت مند مکمل سکون کے ساتھ گولڈن ٹیمپل آ رہے ہیں۔\nفوج کے دعوے کے حوالے سے انھوں نے کہا کہ 'مجھے کل رات ایک پیغام ملا کہ انڈین فوج کے ایک لیفٹیننٹ جنرل نے دعویٰ کیا ہے کہ پاکستان نے ڈرونز اور میزائلوں کے ذریعے ہرمندر صاحب (گولڈن ٹیمپل) کو نشانہ بنایا لیکن انڈین فوج نے اس حملے کو ناکام بنا دیا۔'\nانھوں نے کہا کہ 'سنگت اور شرومنی گوردوارہ پربندھک کمیٹی نے ان کے بیان کی مذمت کی ہے، یہ بھی کہا گیا کہ یہ گھر ایک ایسا گھر ہے جہاں سے ہر کسی کو زندگی کا تحفہ ملتا ہے، یہاں سے زندگی ملتی ہے، یہاں پر حملہ کرنے کا کوئی سوچ بھی نہیں سکتا۔'\nرگھبیر سنگھ نے فوجی افسر کے بیان کو 'غلط اور جھوٹا پروپیگنڈا' قرار دیا ہے۔\nانڈین فوجی افسران کے دعوؤں پر  گولڈن ٹیمپل کی شرومنی گردوارہ پربندھک کمیٹی کے صدر ایڈوکیٹ ہرجیندر سنگھ دھامی نے کہا کہ 'حکومت اور ضلعی انتظامیہ نے بلیک آؤٹ کے دوران لائٹس بند کرنے کے لیے ان سے رابطہ کیا تھا اور ہم نے اسے ایک انتظامی ذمہ داری سمجھتے ہوئے مکمل تعاون کیا تھا۔'\nانھوں نے کہا کہ گولڈن ٹیمپل میں ایئر ڈیفنس گنز کی تنصیب کے حوالے سے انڈین فوج کے حکام کی جانب سے کوئی رابطہ نہیں کیا گیا ہے۔\nہرجیندر سنگھ نے کہا کہ ضلعی انتظامیہ کی طرف سے جاری کردہ ہدایات پر عمل کرنے کے لیے ایڈیشنل چیف گرنتھی امرجیت سنگھ کی مشاورت سے صرف گولڈن ٹیمپل کی بیرونی لائٹس بند کی گئیں۔\nانھوں نے کہا کہ بلیک آؤٹ کے دوران بھی عقیدت مندوں کی ایک بڑی تعداد گولڈن ٹیمپل میں مذہبی عبادات کرنے آتی رہی ہے اور اگر کوئی طیارہ شکن بندوقیں نصب کی جاتیں تو وہ اس کا نوٹس ضرور لیتے۔\nہرجیندر سنگھ نے کہا کہ انڈین حکومت کو واضح کرنا چاہیے کہ فوجی حکام کی جانب سے ایسے بیانات کیوں دیے جا رہے ہیں۔\nانھوں نے کہا کہ حال ہی میں پیدا ہونے والی کشیدہ صورتحال میں ملک اور فوج نے جو کردار ادا کیا ہے وہ قابل ستائش ہے لیکن کئی دنوں بعد سکھوں کے مرکزی مذہبی مقام کے بارے میں اس طرح کی غلط معلومات پھیلانا حیران کُن ہے۔\nانڈیا کی خبر رساں ایجنسی ایشیئن نیوز انٹرنیشنل (اے این آئی) سے بات کرتے ہوئے انڈین فوج کے جی او سی 15 انفنٹری ڈویژن میجر جنرل کارتک سی سشادری نے اپنے ایک بیان میں پاکستان پر الزام عائد کرتے ہوئے کہا کہ آپریشن سندور کے بعد 'یہ جانتے ہوئے کہ پاکستانی فوج کا انڈیا میں ایسا کوئی 'لیجٹیمیٹ' ہدف نہیں ہے، تو ہمیں اندازہ تھا کہ وہ (پاکستان) مذہبی مقامات، انڈین فوجی تنصیبات اور عام شہریوں کو نشانہ بنائیں گے۔ ان میں سے گولڈن ٹیمپل سب سے نمایاں تھا۔'\nانھوں نے کہا کہ ’ہمیں اضافی انٹیلیجنس بھی ملی کہ وہ (پاکستان) بڑی تعداد میں ڈرونز اور میزائلوں سے دربار صاحب (گولڈن ٹیمپل) پر حملہ کریں گے، اس لیے ہم نے فوری طور پر جدید فضائی دفاعی نظام وہاں نصب کیا۔ ہم نے گولڈن ٹیمپل پر ایک خراش تک نہیں آنے دی۔‘\nانھوں نے یہ الزام بھی عائد کیا کہ ’پاکستان نے ڈرونز اور طویل فاصلے تک مار کرنے والے میزائلوں کے ساتھ امرتسر کے گولڈن ٹیمپل پر ایک بڑا فضائی حملہ کیا۔‘\nپیر کو انڈین فوج کے لیفٹیننٹ جنرل سمر ایون نے انڈیا کے خبر رساں ادارے  اے این آئی کو ایک انٹرویو دیتے ہوئے میجر جنرل کارتک کے بیان کو دہرایا اور کہا کہ 'دربار صاحب کے ہیڈ گرنتھی نے ہمیں طیارہ شکن بندوقیں لگانے کی اجازت دی، کئی سالوں میں یہ پہلا موقع تھا جب دربار صاحب کی بتیاں بجھا دی گئیں۔'\nانھوں نے یہ بھی دعویٰ کیا کہ گولڈن ٹیمپل کے حکام نے ہمیں دفاع کے لیے طیارہ شکن بندوقیں لگانے کی اجازت دی تھی۔\nلیفٹیننٹ جنرل سمر ایون نے کہا کہ ’گولڈن ٹیمپل کی لائٹس بند کر دی گئی تھیں تاکہ ہم آنے والے ڈرون کو واضح طور پر دیکھ سکیں۔‘",
        "published_date": "Tue, 20 May 2025 16:16:50 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c0ln02l20edo#1",
        "title": "سٹیج ڈراموں میں ’فحاشی‘ کے خلاف کریک ڈاؤن: ’خاتون ڈانس کرے گی تو اس کا جسم ہلے گا، اسے غلط نہ بنایا جائے‘",
        "link": "https://www.bbc.com/urdu/articles/c0ln02l20edo",
        "image_url": "https://ichef.bbci.co.uk/news/1024/branded_urdu/fc95/live/228b74c0-353c-11f0-96c3-cf669419a2b0.jpg",
        "article": "’اگر سٹیج ڈراموں میں گانا نہیں ہو گا، تو پھر کچھ نہیں اس فیلڈ میں۔ ایک خاتون جب ڈانس کرے گی تو اُس کا جسم ہلے گا۔ اِس چیز کو غلط نہ بنایا جائے کہ یہ جسم کیوں ہلا رہی ہے۔‘\n’ہمارے ہر ڈانس کو فحش سمجھ لیں، یہ غلط ہے۔ ہاں، اگر کوئی ایسا کر رہا ہے تو اُسے ضرور چیک کریں، یہ بالکل صحیح ہے۔‘\nفرح خان صوبہ پنجاب سے تعلق رکھنے والی ایک سٹیج ڈانسر ہیں۔ بی بی سی اُردو سے بات کرتے ہوئے وہ پنجاب حکومت کی جانب سے تھیٹر میں مبینہ فحاشی کے خلاف ہونے والی کارروائیوں اور اقدامات پر اپنی رائے کا اظہار کر رہی تھیں۔\nیوں تو پنجاب کے تھیٹرز میں مبینہ فحاشی کے خلاف شکایات اور کارروائیوں کا سلسلہ لگ بھگ ہر دورِ حکومت میں ہی جاری رہا مگر مسلم لیگ نون کے پنجاب میں موجودہ دور حکومت کے دوران تھیٹرز کو مزید کڑی نگرانی کا سامنا ہے۔ \nاس حوالے سے صوبے میں کئی تھیٹرز اور سٹیج فنکاروں کو پہلے وارننگز دی گئیں جس کے بعد پابندیاں لگانے کا سلسلہ بھی شروع کیا گیا۔\nاب پنجاب آرٹس کونسل کی جانب سے تھیٹرز میں ڈراموں کی فل ڈریس ریہرسل کی مانیٹرنگ کی جاتی ہے جبکہ خلاف ورزی کرنے پر مختلف فنکاروں اور تھیٹرز کو نوٹس جاری کیے گئے ہیں۔ اس صورتحال میں تھیٹر میں پرفارم کرنے والے فنکار اور پنجاب کا محکمہ ثقافت ایک دوسرے کے سامنے آ کھڑے ہوئے ہیں۔\nبی بی سی نے مختلف فنکاروں اور تھیٹر سے جڑے افراد سمیت پنجاب حکومت کی وزیر اطلاعات سے اسی معاملے پر بات چیت کی اور یہ سمجھنے کی کوشش کی کہ یہ تنازع کیا ہے؟\nسٹیج پر پرفارم کرنے والی اداکارہ فرح خان نے بی بی سی سے بات کرتے ہوئے کہا کہ سٹیج ڈرامے کا سکرپٹ سینسر بورڈ پاس کرتا ہے جس کے بعد ہی فنکار اس ڈرامے میں پرفارم کرتے ہیں۔\nان کا کہنا تھا کہ ’ہمارے ڈریس بھی وہ پاس کرتے ہیں، گانا بھی وہی پاس کرتے ہیں، جس کے بعد ہم پرفارم کرتے ہیں۔ یہ سب چیک اینڈ بیلنس اچھی بات ہے کیونکہ اگر ایسا نہیں ہو گا تو معاملہ خراب ہو گا لیکن اس بنیاد پر کسی کو زیادہ تنگ کرنا غلط ہے۔‘\nفرح خان کا دعویٰ ہے کہ ’فحاشی کے خلاف اقدامات کی بنیاد پر پرفارم کرنے والوں کو ضرورت سے زیادہ تنگ کیا جا رہا ہے۔‘\nفرح خان کا کہنا تھا کہ جو کچھ ہو رہا ہے، وہ اس سے مطمئن ہیں مگر اگر متعلقہ محکمے سٹیج پر گانے بند کرنے کی طرف جاتے ہیں تو ایسا بالکل نہیں ہونا چاہیے۔ \n’اگر سٹیج ڈراموں میں گانے نہیں ہوں گے تو پھر کچھ نہیں اس فیلڈ میں۔‘\nتھیٹر میں ’فحاشی‘ کسے قرار دیا جاتا ہے اور یہ کون طے کرتا ہے کہ کون سا عمل یا لباس اس زمرے میں آتا ہے؟ یہ ایک معروضی سوال ہے جس پر مختلف افراد کی رائے مختلف ہو سکتی ہے۔\nاسی لیے ہم نے یہ سوال تھیٹر کے سینیئر فنکار نسیم وکی کے سامنے رکھا، جن کا کہنا تھا کہ آج کل تھیٹر میں پرفارمنس کے نام پر کچھ ایسے کام ہوتے ہیں جو الفاظ میں بیان نہیں کیے جا سکتے۔\nنسیم وکی کے مطابق ’فحاشی تو ایسی ہو رہی تھی کہ الفاظ میں بیان نہیں کی جا سکتی۔ نہ دکھائی جا سکتی ہے اور نہ بتائی جا سکتی ہے۔ جن چیزوں کی اب حکومت کی جانب سے نشاندہی کی گئی، وہ واقعی شرم والی باتیں ہیں جنھیں تھیٹر سے بہت پہلے ختم ہونا چاہیے تھا۔‘\nنسیم وکی کے مطابق تھیٹر کو اس کی اصل شکل میں واپس لانے میں وقت لگے گا اور اس کے لیے اچھے رائٹرز، ڈائریکٹرز اور ایکٹرز کی ضرورت ہے۔\nنسیم وکی کا کہنا تھا کہ اگرچہ حکومت جو کر رہی ہے اس سے وہ خوش ہیں لیکن انھوں نے لفظ ’چھاپے‘ پر اعتراض کرتے ہوئے کہا کہ ’لوگ ٹکٹ لے کر دیکھنے آتے ہیں، ہمارے ساتھ محبت کرتے ہیں، ہمارے مداح ہوتے ہیں۔‘\nتاہم سٹیج آرٹسٹ قیصر پیا کہتے ہیں کہ ماضی میں بہت کچھ ہوتا تھا مگر اب ایسا نہیں۔ انھوں نے کہا کہ ماضی میں بہت سے فنکاروں کے خلاف کارروائیاں بھی ہوئیں اور جرمانے بھی ہوئے مگر اب ’جو بھی کرنا ہے، محبت سے کرنا ہو گا کیونکہ اگر سختی زیادہ ہو گی تو کاروبار خراب ہو گا اور پھر تھیٹر وغیرہ بند ہو جائیں گے۔‘\nانھوں نے کہا کہ اب کہا جا رہا ہے کہ سٹیج ڈانسر فحاشی کرتی ہیں تو وہ جن گانوں پر ڈانس کرتی ہیں ان کے الفاظ واہیات ہوتے ہیں۔ ’متعلقہ محکموں سے گانے کی اجازت ملتی ہے تو بھی ان گانوں پر پرفارم کیا جاتا ہے۔‘\nقیصر پیا کے مطابق ’جب گانوں کے الفاظ اچھے ہوں گے، شاعری اچھی ہو گی تو سٹیج ڈانس میں فحاشی بھی نہیں ہو گی۔‘\nچیئرمین تماثیل تھیٹر قیصر ثنا اللہ کہتے ہیں کہ ’اب معاملہ ایسا ہو چکا ہے کہ ہاتھ کھڑا ہو گیا، تو نوٹس۔ ہاتھ نیچے ہو گیا، تو نوٹس۔ لڑکی نیچے بیٹھ گئی، تب نوٹس۔ کھڑی ہو گئی، تب نوٹس۔‘\nانھوں نے کہا کہ اگر نوٹس ملنے کا سلسلہ ایسے ہی جاری رہا تو تباہی ہو جائے گی، ہزاروں لوگوں کا روزگار بند ہو جائے گا۔ \n’حکومت فحاشی کے خلاف کام کرے مگر فنکاروں کے خاتمے کی طرف نہ جائے، تھیٹر کے خاتمے کی طرف نہ جائے۔‘\nپنجاب کی وزیر اطلاعات عظمی بخاری کہتی ہیں کہ برسوں سے یہ شکایت ہو رہی تھی کہ پنجاب کا تھیٹر اب فیملی تھیٹر نہیں رہا اور وہاں جس قسم کا کلچر دکھایا جا ربا ہے، وہ پنجاب کا کلچر نہیں۔\nانھوں نے کہا کہ برسوں سے لوگوں کو یہ شکایت تھی کہ تھیٹر ایک مخصوص کلاس کے لیے محدود ہو کر رہ گیا ہے۔\nعظمی بخاری نے بتایا کہ اس روش کو بدلنے کے لیے حکومت ایک نیا ایکٹ لا رہی ہے جس میں نئے حالات کے مطابق کلچر اور ڈرامہ کی تعریف واضح کی جائے گی۔ \nانھوں نے کہا کہ ’شوکاز نوٹس کے باوجود جو باز نہ آیا، اُن پر پابندی عائد کرنا آپشن ہو گا اور یہ اختیار سیکریٹری ثقافتی امور کو دیا جا رہا ہے۔‘\nعظمی بخاری نے کہا کہ انھوں نے فنکاروں، پروڈیوسرز اور تھیٹر مالکان سے ملاقاتیں کی ہیں اور اُن کے مطابق ’وہ سب مانتے ہیں کہ فی الحال تھیٹر میں جو ہو رہا ہے وہ ٹھیک نہیں۔‘\nانھوں نے کہا کہ ’جو پنجاب کی روایت رہی، وہ پرائم ٹائم کے اندر کا تھیٹر ہوتا تھا جس میں بڑے بڑے آرٹسٹ پرفارم کرتے تھے اور خواتین کی عزت ہوتی تھی۔ پوری پوری فیملیز آ کر تھیٹر دیکھتی تھیں۔ اس طرح کا بامقصد تھیٹر ہم کرنے جا رہے ہیں مگر یہ ایک لمبی جنگ ہو گی۔‘",
        "published_date": "Tue, 20 May 2025 05:50:31 UTC",
        "source": "BBC Urdu"
    },
    {
        "guid": "https://www.bbc.com/urdu/articles/czx042xppjjo#1",
        "title": "’پاکستان کے بجائے جہنم جانا پسند کروں گا‘: جاوید اختر کا بیان جس نے پاکستانیوں کو پھر سے ناراض کر دیا",
        "link": "https://www.bbc.com/urdu/articles/czx042xppjjo",
        "image_url": "https://ichef.bbci.co.uk/news/1024/branded_urdu/aa75/live/c34f2a20-3526-11f0-9a30-7bf5324b0fa2.jpg",
        "article": "’اگر یہی آخری صورت ہو کہ مجھے جنہم میں جانا ہے یا پاکستان میں تو میں نرکھ (جہنم) میں جانا پسند کروں گا۔‘ یہ وہ جملہ ہے جس نے انڈیا کے مشہور مصنف و نغمہ نگار جاوید اختر کو سوشل میڈیا صارفین کی طنز و ملامت کا مرکز بنا رکھا ہے۔\nیوں تو جاوید اختر کے متنازع بیانات اور ان پر انڈیا اور پاکستان دونوں میں شدید ردِ عمل نئی بات نہیں لیکن حال ہی میں دونوں ملکوں کے درمیان ایک مختصر جنگ کے بعد ان کے اس بیان نے شاید سوشل میڈیا صارفین کے جذبات کے لیے جلتی پر تیل کا کام کیا۔\nسوشل میڈیا پر جاوید اختر کے تازہ وائرل کلپ میں انھیں یہ کہتے سنا جا سکتا ہے کہ انڈیا اور پاکستان دونوں ممالک کے لوگ انھیں برا بھلا کہتے ہیں۔\nان کا کہنا تھا کہ ’اس طرف (پاکستان) کے لوگ مجھے کافر کہتے ہیں اور کہتے ہیں جہنم میں جاؤ گے اور اس طرف (انڈیا) کے لوگ مجھے دہشتگرد کہتے ہیں اور کہتے ہیں پاکستان چلے جاؤ۔‘\nاس کے بعد انھوں نے وہ کہا جس کی وجہ سے وہ شدید تنقید کا نشانہ بنے ہوئے ہیں۔ انھوں نے آخری آپشن کے طور پر جہنم کو پاکستان پر ترجیح دی۔\nجاوید اختر کے اس بیان پر پاکستان صارفین کا غصہ گویا ساتویں آسمان پر تھا اور انھوں نے جاوید اختر کو غصے میں یہی کہا کہ ’آپ نے بہترین انتخاب کیا۔‘\nفرزانہ نامی صارف کا کہنا تھا ’جاوید اختر اس طرح مظلوم انسان کا کردار کیسے ادا کر سکتے ہیں کہ دونوں طرف کے لوگ مجھے گالیاں دیتے ہیں۔‘\nانھوں نے ایک تصویر پوسٹ کی جو جاوید اختر کے دورہِ پاکستان کی تھی اور پاکستانی فنکار اور مداح انھیں گھیرے ہوئے ہیں۔\nفرزانہ نے لکھا کہ ’یہاں ان کی ایک تصویر ہے جس میں وہ جہنم سے بھی بدتر جگہ پر لطف اندوز ہو رہے ہیں۔ آپ کے دل میں جتنا زہر ہے جہنم آپ کو پہلے منتخب کرے گی۔‘\nایک پاکستان صارف زمر نے لکھا کہ ’جاوید اختر کو وہاں جانا چاہیے جہاں جانے کی انھیں خواہش ہے۔ انھیں پاکستان جیسی جنت میں آنے کا کوئی حق نہیں۔‘\nکچھ پاکستانی تو اتنے ناراض ہیں کہ وہ چاہتے ہیں کہ جاوید اختر کے پاکستان آنے پر ہی پابندی لگ جائے۔ ایسی ہی ایک صارف ثمینہ قاسم کا کہنا تھا کہ ’میری ارباب اختیار، عسکری قیادت اورپاکستانی قوم سے گزارش ہے کہ اس شخص کو کبھی پاکستان میں گھسنے نہ دیا جائے۔ یہ پاکستان سے نفرت کرنے والے شخص ہیں۔ ان کی شاعری پر بھی پاکستان میں پابندی عائد کر دینی چاہیے۔‘\nشجاعت علی نامی صارف کا کہنا تھا کہ ’آپ نے سچ کہا آپ بلاواسطہ طور پر انڈیا کی جانب اشارہ کر رہے ہیں کیونکہ آپ شاعر ہیں۔‘\nایک صارف نے شبانہ اعظمی کا ایک پرانا انٹرویو کلپ شیئر کیا جس میں ان سے پوچھا گیا کہ انھوں نے ایسا کیوں کہا کہ ’انڈیا ایک سیکولر سٹیٹ نہیں‘ تو اس پر شبانہ اعظمی جواب دیتی ہیں کہ ’میں ممبئی میں ایک فلیٹ خریدنا چاہتی تھی اور یہ مجھے نہیں دیا گیا کیونکہ میں مسلمان ہوں۔‘\nاسی کلپ کے ساتھ فہیم احمد نامی صارف نے لکھا کہ مسلمان ہونے کی وجہ سے جاوید اختر اور شبانہ اعظمی ایک اپارٹمنٹ نہیں خرید سکے۔ جاوید اختر کو جہنم میں رہنے کی عادت ہے۔ اس لیے حیرت کی بات نہیں اگر وہ اب جہنم میں ہی رہنے کا انتخاب کرتے ہیں۔‘\nکچھ لوگ اس بات پر ناراض ہیں کہ انڈیا کے فنکار پاکستان سے متعلق متنازع بیانات دیتے ہیں لیکن انھیں ہمیشہ پاکستان میں عزت دی جاتی ہے۔\nماضی کی مثالوں کے پیشِ نظر شبنم نامی صارف کا کہنا تھا کہ ’ایسے لوگ مزید نفرتیں پیدا کرتے ہیں لیکن بدقسمتی سے جب ایسے لوگ پاکستان آتے تو پھولوں کے ہار نچھاور کیے جاتے۔‘\nاحمد علی بٹ سمیت کچھ پاکستانی فنکاروں سمیت بیشتر صارفین کے تبصرے اس قدر ناراضی سے بھرے ہیں کہ ان کے الفاظ قابلِ اشاعت نہیں۔\nتاہم اداکارہ اور میزبان مشی خان سمیت کچھ لوگ یہ بھی کہہ رہے ہیں کہ جاوید اختر کے پاکستان آنے پر آؤ بھگت کرنے والے لوگوں کو بھی ’ان کے ساتھ بھیج دینا چاہیے۔‘\nباسط سبحانی نامی صحافی نے لکھا کہ ’دانشور اس وقت اپنا وقار کھو بیٹھتے ہیں جب وہ ان سیاست دانوں کی طرح بات کرنا شروع کر دیتے ہیں جنھیں اپنے ووٹ بینک قائم رکھنے کے لیے نفرت انگیز بیانات دینے پڑتے ہیں۔ جاوید اختر صاحب آپ نے اپنے معیار سے گری بات کہہ کر کیا حاصل کیا؟‘\nجاوید اختر کے بیانات اور پھر ان پر کی جانے والی تنقید نئی بات نہیں۔ ہر تھوڑے عرصے بعد ان کا کوئی بیان کسی نئے تنازع کی وجہ بن جاتا ہے۔\nانڈین چینلز اور تقریبات میں ان کے بیانات کے بارے میں تبصرے تو ہوتے ہی رہتے ہیں لیکن سنہ 2023 میں جاوید اختر پاکستان آئے تو ایک تقریب میں ان کا ممبئی حملوں سے متعلق بیان بھی اچھی خاصی تنقید کا باعث بنا۔\nجاوید اختر نے کہا تھا کہ 'ہم بمبئی کے لوگ ہیں ہم نے دیکھا ہمارے شہر پر کیسے حملہ ہوا تھا، وہ لوگ ناروے سے تو نہیں آئے تھے، نہ مصر سے آئے تھے۔۔۔ وہ لوگ ابھی بھی آپ کے ملک میں گھوم رہے ہیں۔ تو یہ شکایت ہندوستانیوں کے دل میں ہو تو آپ کو بُرا نہیں ماننا چاہیے۔'\nلاہور میں منعقدہ فیض فیسٹول میں ایک خاتون نے جاوید اختر سے سوال کیا تھا کہ آپ کئی بار پاکستان آ چکے ہیں اور آپ دیکھ چکے ہیں کہ پاکستان بہت دوستانہ، مثبت سوچ رکھنے اور محبت والا ملک ہے لیکن انڈیا میں ہمارا تصور اتنا اچھا نہیں۔\nاس پر جاوید اختر نے کہا کہ ’آپ جو کہہ رہیں ہیں اس میں بہت سچائی ہے اور یہ بہت دکھ کی بات ہے کہ لاہور اور امرتسر کے درمیان 30 کلومیٹر کا فاصلہ ہے اور اس کے باوجود ان دونوں شہروں اور ملکوں کے لوگوں میں ایک دوسرے کے بارے میں جو لاعلمی ہے وہ حیرت انگیز ہے۔ یہ مت سوچیں کہ آپ انڈیا کے بارے میں سب کچھ جانتے ہیں یا میں یہ نہیں کہوں گا کہ میں پاکستان کے بارے میں سب کچھ جانتا ہوں۔ یہ لاعلمی دونوں طرف ہے۔‘\nاس وقت بھی بہت صارفین کا خیال تھا کہ اس پلیٹ فارم کو اس نوعیت کی گفتگو کے لیے استعمال نہیں کرنا چاہیے تھا۔\nاس سے پہلے سنہ 2022 میں بھی جاوید اختر کا ایک بیان انڈیا میں تنازع کا باعث بنا۔ انھوں نے اپنی ایک سوشل میڈیا پوسٹ میں وزیرِ اعظم نریندر مودی پر تنقید کرتے ہوئے کہا تھا کہ ’انھوں نے صدر سے ملاقات کے دوران اس ’غیر واضع‘ خطرے کا تو ذکر کیا جو انھیں چند روز قبل خود لاحق ہوا تھا لیکن انھوں نے اس وقت ایک لفظ بھی نہیں کہا جب انڈیا کے 20 کروڑ مسلمانوں کو ختم کرنے کی کھلے عام دھمکی دی جا رہی تھی۔‘\nاس سے پہلے 2021 میں بھی شدت پسندی کے حوالے سے ان کا ایک بیان تنازع کا باعث بنا تھا۔ اس وقت انھوں نے ہر مذہب میں شدت پسندی کی موجودگی پر اظہارِ خیال کیا تھا۔\nانھوں نے کہا تھا کہ ’جس طرح طالبان ایک اسلامی ریاست چاہتے ہیں، اُسی طرح ایسے لوگ بھی ہیں جو ہندو راشٹر چاہتے ہیں۔ یہ تمام لوگ ایک ہی نظریے سے تعلق رکھتے ہیں، چاہے وہ مسلمان ہوں، عیسائی ہوں، یہودی یا ہندو۔‘\nانڈیا پاکستان کی کشیدگی ہو تو دونوں ملکوں کی فوجیں، سیاست دان اور عوام تو اس میں بالواسطہ یا بلاواسطہ شامل ہوتے ہی ہیں لیکن بظاہر امن اور تفریح کا باعث بننے والے فنکار بھی اس سے دور نہیں رہ سکتے۔\nپاکستان اور انڈیا کی جانب سے نہ صرف فلموں، ڈراموں کی ایک دوسرے کے ملک میں نشر و اشاعت روک دی جاتی ہے بلکہ اب سوشل میڈیا کے دور میں کئی فنکاروں کے اکاؤنٹس بھی بلاک کر دیے جاتے ہیں۔\nمجموعی طور پر فنکاروں کا خیال ہے کہ انٹرٹینمنٹ انڈسٹری کو سیاسی و عسکری تنازعات کا شکار نہیں ہونا چاہیے تاہم انڈیا اور پاکستان کے درمیان جنگی صورتحال میں گئی بلکہ فنکار بھی خود کو اظہار خیال سے نہ روک پائے۔\nپہلے تو انڈیا میں پاکستانی اداکاروں کی فلموں کی نمائش روک دی گئی بلکہ پاکستانی انٹرٹینمنٹ چینلز اور اداکاروں کے اکاؤنٹس بھی بلاک کیے گئے۔\nفواد خان کی فلم ’عبیر گلال‘ کی ہیروئین وانی کپور کے سوشل میڈیا اکاؤنٹ سے بھی فلم کی پروموشن سے متعلق تمام مواد ڈیلیٹ کر دیا گیا۔ پاکستانی اداکارہ ماورا حسین کی فلم ’صنم تیری قسم‘ کے ہیرو ہرشوردھن نے فلم کے سکیوئیل میں اداکارہ کے ساتھ کام کرنے سے انکار کر دیا۔\nفنکار ایسے تنازعات سے کیسے دور رہ سکتے ہیں؟  اس بارے میں پاکستان میں میڈیا تجزیہ کار آمنہ عیسانی کا کہنا تھا ’جہاں تک جاوید اختر کا تعلق ہے وہ ہمیشہ سے پاکستان کے بارے میں نفرت انگیز بیانات دیتے رہے ہیں۔ ماضی میں پاکستان میں ہونے والی تقریبات اور دبئی میں ریختہ کی محفلوں میں وہ پاکستان مخالف تلخ باتیں کہتے رہے ہیں۔ اس لیے ان کی جانب سے ایسا بیان حیران کن نہیں تھا۔‘\nان کا کہنا تھا کہ ’پاکستان اور انڈیا کے درمیان حالیہ کشیدگی میں فنکاروں کا خود کو اس سے الگ رکھنا مشکل ہو گیا۔‘ \n’آج سے 20 یا 25 سال پہلے فنکار اپنے فن تک محدود تھے چاہے وہ فلم ہو، ٹی وی یا موسیقی لیکن اب ان کی ایک سوشل میڈیا فالوونگ ہے جہاں لوگ چاہتے ہیں کہ وہ مخصوص معاملات پر اپنا اظہارِ خیال کریں۔‘\nان کا کہنا تھا کہ ’سوشل میڈیا کی نہ کوئی حد ہے اور نہ سرحد اور فنکار بھی عموماً اپنی رائے دیتے رہتے ہیں‘ تاہم آمنہ عیسانی کا کہنا تھا کہ حالیہ کشیدگی میں پاکستانی فنکاروں اور عوام نے قدرے ذمہ دارانہ رویہ اختیار کیا۔ \nان کا کہنا تھا کہ ’دروازے کھلے رکھنے چاہیے۔ اتنی گنجائش رکھنی چاہیے کے جب حالات ٹھیک ہوں تو کوئی آپ کے ساتھ بیٹھ کر بات کر سکے اور میرے خیال میں جاوید اختر نے اپنے لیے وہ گنجائش ختم کر دی۔‘",
        "published_date": "Tue, 20 May 2025 03:24:40 UTC",
        "source": "BBC Urdu"
    },
    {
        "guid": "https://urdu.arynews.tv/pak-bangladesh-series-pakistani-squad/",
        "title": "پاک بنگلادیش سیریز، 16 رکنی پاکستانی اسکواڈ کا اعلان",
        "link": "https://urdu.arynews.tv/pak-bangladesh-series-pakistani-squad/",
        "image_url": "https://urdu.arynews.tv/wp-content/uploads/2025/05/salman-ali-agha.jpg",
        "article": "اسلام آباد: پاک بنگلادیش سیریز کے لیے 16 رکنی پاکستانی اسکواڈ کا اعلان ہو گیا۔\nتفصیلات کے مطابق بنگلادیش کے خلاف 3 ٹی 20 میچز کی سیریز کے لیے پاکستان کے سولہ رکنی اسکواڈ کا اعلان ہو گیا، ٹی 20 سیریز میں ٹیم کی قیادت سلمان علی آغا کریں گے۔\nپاکستانی اسکواڈ میں شاداب خان، فخر زمان، ابرار احمد، فہیم اشرف شامل ہیں، حارث رؤف، حسن علی، حسن نواز، حسین طلعت، خوشدل شاہ، محمد عرفان ، محمد حارث، محمد وسیم جونئیر، صائم ایوب، صاحب زادہ فرحان، اور نسیم شاہ کو بھی اسکواڈ میں شامل کیا گیا ہے۔\n Pakistan squad announced for Bangladesh T20I series in Lahore \nMore details: https://t.co/kTip0kPkpd#PAKvBAN | #BackTheBoysInGreen pic.twitter.com/GUcPCU1GH4\n— Pakistan Cricket (@TheRealPCB) May 21, 2025\n\nسیریز کے تینوں میچز لاہور کے قذافی اسٹیڈیم میں کھیلے جائیں گے، میچز کے شیڈول کا اعلان جلد کیا جائے گا۔\nواضح رہے کہ گزشتہ روز بنگلادیش کرکٹ بورڈ نے تصدیق کی تھی کہ ان کی کرکٹ ٹیم 3 ٹی 20 انٹرنیشنل میچز کھیلنے کے لیے پاکستان کا دورہ کرے گی، پی سی بی کے اعلامیے میں تصدیق کی گئی تھی کہ دونوں بورڈز کے سربراہان کے درمیان دبئی میں مذاکرات کامیاب ہوئے، جس کے بعد بنگلادیشی ٹیم دورہ پاکستان کے لیے رضا مند ہو گئی۔\nمہمان ٹیم کے مختصر دورے کے دوران 3 ٹی 20 انٹرنیشنل میچز کا انعقاد کیا جائے گا، جو 27، 29 اور 31 مئی کو لاہور میں کھیلے جائیں گے۔",
        "published_date": "Wed, 21 May 2025 03:38:55 UTC",
        "source": "ARY Urdu"
    },
    {
        "guid": "https://urdu.arynews.tv/cranberry-benefits-kidney-stones/",
        "title": "کروندا : گردے کی پتھری سمیت کئی امراض کا دشمن",
        "link": "https://urdu.arynews.tv/cranberry-benefits-kidney-stones/",
        "image_url": "https://urdu.arynews.tv/wp-content/uploads/2025/05/Berry.jpg",
        "article": "کروندا یا سرخ گوندنی ایک فالسے کی شکل کا پھل ہے جسے انگریزی میں کَرن بیری کہا جاتا ہے۔ اب طبی ماہرین نے اس چھوٹے سے پھل کے کئی بڑے فائدے بتا دیئے ہیں۔\nکروندا مختلف امراض کے علاج میں بہت فائدے مند ہے خاص کر دمہ، بدہضمی، جلد کے امراض، گردے کی پتھری، ذیابیطس وغیرہ کے علاج میں بہت مفید ہے۔\nاس کھٹّے پھل کو کچّا بھی کھاتے ہیں، اچار ڈالتے ہیں اور اس کی چٹنی بھی بنائے جاتی ہے۔ ماہرین صحت کا کہنا ہے کہ کرین بیری (کروندا) کے نام سے جانا جانے والا یہ پھل پیشاب کو صاف کرنے اور گردے کی پتھری کو تحلیل کرنے میں مدد دیتا ہے۔\n\nماہرین صحت نے اس کا پہلا فائدہ یہ بتایا ہے کہ یہ پھل آدمی کے گردوں میں پتھری نہیں بننے دیتا۔ اس میں کیونکہ ایسڈ اور دیگر ایسے اجزاء پائے جاتے ہیں جو پتھری کو بننے سے روکتے ہیں اور انہیں گھُلا دیتے ہیں۔\nاس کا دوسرا فائدہ یہ ہے کہ یہ منہ کی مجموعی صحت کے لیے انتہائی مفید ہوتا ہے۔ اس میں پروانتھوسائنی ڈین نامی ایک عنصر پایا جاتا ہے جو منہ میں ایسے بیکٹیریا کی نمو کو روکتا ہے جو دانتوں کو کیڑا لگنے اور سڑ کر ان میں سوراخ ہوجانے کا سبب بنتے ہیں۔اس کے علاوہ یہ پھل دانتوں اور مسوڑھوں کی کئی بیماریوں سے بھی محفوظ رکھتا ہے۔\nماہرین کے مطابق کروندا ہماری جلد کو بھی صاف شفاف اور چمکدار رکھتا ہے اور قبل از وقت عمررسیدگی سے نجات دلاتا ہے۔\nیہ پھل جسم میں کینسر کے ٹیومر کو بننے اور پھیلنے سے روکتا ہے اور یہ ہماری قوت مدافعت میں بھی اضافہ کرتا ہے۔یہ پھل معدے کے لیے بھی بے شمار فوائد کا حامل ہے۔\n۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔\nنوٹ : مندرجہ بالا تحریر معالج کی عمومی رائے پر مبنی ہے، کسی بھی نسخے یا دوا کو ایک مستند معالج کے مشورے کا متبادل نہ سمجھا جائے۔",
        "published_date": "Wed, 21 May 2025 03:38:56 UTC",
        "source": "ARY Urdu"
    },
    {
        "guid": "https://urdu.arynews.tv/israel-preparing-strike-on-irans-nuclear-facilities/",
        "title": "اسرائیل ایران کی جوہری تنصیبات پر حملے کی تیاری کر رہا ہے،  امریکا",
        "link": "https://urdu.arynews.tv/israel-preparing-strike-on-irans-nuclear-facilities/",
        "image_url": "https://urdu.arynews.tv/wp-content/uploads/2025/05/IRAN-3.jpg",
        "article": "امریکی انٹیلی جنس رپورٹ میں اس بات کا قوی امکان ظاہر کیا گیا ہے کہ اسرائیل ایران کی جوہری تنصیبات پر حملے کی تیاری کر رہا ہے۔\nغیر ملکی خبر رساں ادارے روئٹرز  نے امریکی نیوز چینل سی این این کی رپورٹ کے حوالے سے بتایا ہے کہ امریکہ کو حاصل ہونے والی نئی انٹیلیجنس معلومات سے یہ پتہ چلتا ہے کہ اسرائیل ایران کی جوہری تنصیبات پر حملے کی تیاری کر رہا ہے۔\nرپورٹ میں کہا گیا ہے کہ یہ معلومات اُن امریکی حکام کے حوالے سے دی گئی ہیں جو اس انٹیلیجنس امور سے مکمل واقفیت رکھتے ہیں۔\nتاہم یہ واضح نہیں کہ آیا اسرائیلی قیادت نے حتمی طور پر حملے کا فیصلہ کر لیا ہے یا نہیں، اور سی این این کے مطابق، امریکی حکومت کے اندر اس بات پر اختلاف ہے کہ آیا اسرائیل واقعی اس حملے کو عملی جامہ پہنائے گا یا نہیں۔\nاس کے علاوہ امریکا میں موجود اسرائیلی سفارت خانے اور اسرائیلی وزیر اعظم کے دفتر نے بھی اس خبر سے حوالے سے فوری طور پر کوئی ردعمل نہیں دیا ہے۔\nسی این این کے مطابق انٹیلیجنس سے واقف ایک ذریعے نے بتایا کہ اگر امریکہ اور ایران کے درمیان ایسا کوئی معاہدہ ہو جائے جو ایران کے تمام یورینیم کے ذخائر کو ختم نہ کرے تو اسرائیلی حملے کا امکان مزید بڑھ جائے گا۔\nیاد رہے کہ گزشتہ دنوں ایک بیان میں ایران کے سپریم لیڈر آیت اللہ علی خامنہ ای نے کہا تھا کہ امریکہ کا یہ مطالبہ کہ ایران یورینیم کی افزودگی بند کرے یہ \"حد سے زیادہ اور ناقابل قبول” ہے۔\nایرانی میڈیا رپورٹ کے مطابق انہوں نے اس بات پر بھی شک کا اظہار کیا کہ جوہری معاہدے پر بات چیت کامیاب ہو پائے گی بھی یا نہیں۔",
        "published_date": "Wed, 21 May 2025 03:38:57 UTC",
        "source": "ARY Urdu"
    },
    {
        "guid": "https://urdu.arynews.tv/final-destination-bloodlines-horrible-deaths/",
        "title": "ویڈیو : ہارر فلم ’فائنل ڈیسٹینیشن، بلڈ لائنز‘ کی خوفناک اموات، مناظر نے دل دہلا دیے",
        "link": "https://urdu.arynews.tv/final-destination-bloodlines-horrible-deaths/",
        "image_url": "https://urdu.arynews.tv/wp-content/uploads/2025/05/Final.jpg",
        "article": "فائنل ڈیسٹینیشن بلڈ لائنز نہ صرف فرنچائز میں بہترین فلم ثابت ہورہی ہے بلکہ باکس آفس پر سب سے کامیاب بھی ہے، اس میں دکھائے جانے والے موت کے مناظر دیکھنے والوں کو کچھ دیر کیلئے حقیقت سے دور کردیتے ہیں۔\n14سال کے طویل وقفے کے بعد یہ ’ہارر سیریز‘ زبردست انداز میں واپس آئی ہے اور شائقین اس سے بے حد لطف اندوز بھی ہو رہے ہیں۔\n’فائنل ڈیسٹینیشن : بلڈ لائنز‘ کی اصل جان وہی ہے جس نے اس سیریز کو مشہور کیا وہ ہے اس میں خوفناک، اچانک اور ناقابلِ فراموش اموات۔\n\nفلم کی کہانی اسٹیفانی کے گرد گھومتی ہے جو موت سے بچنے کی ہر ممکن کوشش کرتی ہے لیکن جیسا کہ اس سیریز کی روایت ہے کہ کوئی بھی موت سے محفوظ نہیں رہتا۔\nمذکورہ مضمون میں فلم ’فائنل ڈیسٹینیشن : بلڈ لائنز‘میں عکسبند کیے جانے والی سب سے ہولناک اموات پر نظر ڈالی گئی ہے جنہیں خوف اور خونریزی کے لحاظ سے درجہ بند کیا گیا ہے۔\n\nاسٹیفانی اور چارلی کی موت\nاسٹیفانی اپنے بھائی چارلی کی موت کو سی پی آر کے ذریعے جھوٹا ثابت کرکے موت کو دھوکہ دینے کی کوشش کرتی ہے لیکن اچانک ایک ٹرین حادثے کے دوران ٹرک سے اڑ کر آنے والے لکڑی کے بڑے شہتیر ان دونوں کو کچل دیتے ہیں۔ یہ منظر بے حد خوفناک اور بے رحم ہے۔\n\nاسٹیفانی کی نانی آئرس کی دردناک موت\nجب وہ آخری بار اسٹیفانی کو خبردار کرنے کی کوشش کرتی ہیں تو ایک موسم کا رخ بتانے والا آلہ (ویدر وین) اڑ کر ان کے سر کے پار ہو جاتا ہے۔ اگرچہ یہ مختصر سا منظر ہے، مگر خونریزی کی حد تک خوفناک ہے۔\nاسٹیفانی کی ماں ڈارلین ہے۔\nایک دھماکے سے بچنے کے بعد جب وہ چارلی کے ساتھ بھاگنے کی کوشش کرتی ہیں، تو ایک گرنے والا لیمپ پوسٹ ان پر آ گرتا ہے اور وہ کچل جاتی ہیں۔ ان کا انجام تکلیف دہ اور دیکھنے میں بہت افسوسناک ہے۔\n\nاسٹیفانی اور چارلی کی کزن جولیا کی موت\nایک غلط سمت میں مارا گیا فٹبال اسے کچرے کے ڈبے میں پھینک دیتا ہے اور پھر وہ ایک کوڑے دان کے ٹرک کے پچھلے حصے میں کچلی جاتی ہے، یہ حادثہ نہ صرف چونکا دینے والا ہے بلکہ بے حد خوفناک بھی۔\n\nبابی اور ایرک کی خوفناک موت\nدونوں بھائی موت کو دھوکہ دینے کے لیے مونگ پھلی سے تیار کردہ بار استعمال کرنے کا منصوبہ بناتے ہیں، مگر ایرک ایک طاقتور ایم آر آئی مشین کی زد میں آ جاتا ہے اور ہلاک ہو جاتا ہے۔ بابی بچ جاتا ہے، لیکن فوراً بعد ایک دھاتی اسپرنگ اس کے سر میں گھس جاتا ہے، اور وہ بھی مر جاتا ہے۔ یہ منظر دل کو دل دہلا دینے والا ہے۔\n\nخاندان کے ایک اور فرد ہاورڈ کی موت\nایک پکنک کے دوران وہ لان موور کے نیچے آ جاتا ہے، ٹوٹی ہوئی شیشے کی بوتل، ٹرامپولین کا حادثہ اور ایک آوارہ نلی، سب مل کر اسے انتہائی ہولناک انداز میں ہلاک کرتے ہیں۔\nسب سے خوفناک اور دردناک موت ہے ایرک کی ہوئی\n\nاس کے جسم میں موجود بے شمار پئیرسنگز کو ایم آر آئی مشین کا مقناطیسی کھنچاؤ ایک ایک کر کے نوچ لیتا ہے۔ اس کے بعد ایک وہیل چیئر اسے روند ڈالتی ہے، اور پھر وہ مشین کے اندر کھنچ کر ایک اذیت ناک موت کا شکار ہو جاتا ہے۔ یہ منظر ناقابلِ برداشت حد تک خوفناک ہے۔\n\nبلڈ لائنز پچھلے سال اداکار ٹونی ٹوڈ کے انتقال کے بعد ان کی آخری فلمی کردار کی نشان دہی کرتی ہے، اس سے قبل تقریباً تمام پچھلی فلموں میں وہ بلڈ ورتھ کے کردار میں ظاہر ہوئے تھے، فلم برطانیہ میں 14 مئی اور امریکہ میں 16 مئی کو ریلیز کی جائے گی۔",
        "published_date": "Wed, 21 May 2025 03:38:59 UTC",
        "source": "ARY Urdu"
    },
    {
        "guid": "https://urdu.arynews.tv/shadab-khan-basit-ali-national-team/",
        "title": "شاداب خان کو میں کبھی بھی ٹیم میں نہ رکھوں کیونکہ؟ باسط علی نے راز کی بات بتادی",
        "link": "https://urdu.arynews.tv/shadab-khan-basit-ali-national-team/",
        "image_url": "https://urdu.arynews.tv/wp-content/uploads/2025/05/Shadab.jpg",
        "article": "پاکستان کے سابق کرکٹر اور تجزیہ نگار باسط علی کا کہنا ہے کہ ایچ بی ایل پی ایس ایل 10 کی اس وقت سب سے تگڑی ٹیم اسلام آباد یونائٹیڈ ہے۔\nیہ بات انہوں نے اے آر وائی نیوز کے پروگرام ہر لمحہ پرجوش میں میزبان وسیم بادامی کے سوال کا جواب دیتے ہوئے کہی، انہوں نے کہا کہ اس کے بعد دوسرے نمبر کی ٹیم کوئٹہ نہیں بلکہ لاہور قلندر ہے۔\nاس حوالے سے کامران اکمل نے بھی اس بات کی تائید کرتے ہوئے کہا کہ اسلام آباد کی ٹیم نئے اور غیر ملکی کھلاڑیوں کے آنے مزید بہتر ہوئی ہے۔ خاص طور پر الیکس ہیل کی شمولیت سے کافی فائدہ ہوا۔\n\nایک سوال کے جواب میں کامران اکمل نے کہا کہ پی ایس ایل کی کارکردگی دیکھتے ہوئے ٹیم میں شاداب خان کی جگہ بنتی ہے۔ اب دیکھنا یہ ہے کہ سلیکٹرز ان کی کون سی پرفارمنس دیکھتے ہیں۔\nاس حوالے سے باسط علی نے شدید اختلاف کرتے ہوئے کہا کہ بحیثیت سلیکٹر میں کبھی بھی شاداب خان کو ٹیم میں نہیں رکھوں گا کیونکہ وہ پی ایس ایل کی پرفارمنس سے نہیں آئے گا۔\nان کا کہنا تھا جب ہمارے پاس ابرار ہے صفیان ہے خوشدل شاہ ہے تو اس کی جگہ ہی بنتی اور اگر پی ایس ایل کی کارکردگی پر سینئر کھلاڑی قومی ٹیم میں آنے لگے تو نئے بچے کہاں جائیں گے؟ ۔",
        "published_date": "Wed, 21 May 2025 03:39:00 UTC",
        "source": "ARY Urdu"
    },
    {
        "guid": "https://urdu.arynews.tv/golden-dome-trump-announcement/",
        "title": "گولڈن ڈوم : امریکی صدر کا دفاعی نظام سے متعلق اہم اعلان",
        "link": "https://urdu.arynews.tv/golden-dome-trump-announcement/",
        "image_url": "https://urdu.arynews.tv/wp-content/uploads/2025/05/dome.jpg",
        "article": "امریکی صدر ٹرمپ نے 175 ارب ڈالر مالیت کے گولڈن ڈوم دفاعی نظام کے ڈیزائن کا انتخاب کرلیا، جس کا  مقصد چین اور روس سے لاحق خطرات کو روکنا ہے۔\nوائٹ ہاؤس میں ایک پریس کانفرنس کے دوران ٹرمپ نے اعلان کیا کہ یو ایس اسپیس فورس کے جنرل مائیکل گیٹلین کو اس پروگرام کا سربراہ مقرر کیا گیا ہے، جسے ٹرمپ کی عسکری حکمت عملی میں مرکزی حیثیت حاصل ہے۔\nروئٹرز کی رپورٹ کے مطابق ٹرمپ نے کہا کہ گولڈن ڈوم ہمارے وطن کا تحفظ کرے گا اور مزید کہا کہ کینیڈا نے بھی اس میں شمولیت کی خواہش ظاہر کی ہے، تاہم کینیڈین وزیراعظم مارک کارنی کے دفتر سے فوری طور پر کوئی تبصرہ نہیں آیا۔\nواضح رہے کہ یہ منصوبہ جنوری میں ٹرمپ کے حکم پر شروع کیا گیا تھا اور اس کا مقصد ایک سیٹلائٹ نیٹ ورک بنانا ہے جو میزائلوں کو شناخت، ٹریک اور ممکنہ طور پر فضا میں ہی تباہ کرنے کی صلاحیت رکھتا ہو، اس شیلڈ میں میزائلوں کی شناخت اور نگرانی کے لیے سینکڑوں سیٹلائٹس شامل کیے جاسکتے ہیں۔\nٹرمپ نے کہا کہ رونالڈ ریگن نے یہ منصوبہ کئی سال پہلے تجویز کیا تھا، لیکن اس وقت ہمارے پاس ٹیکنالوجی موجود نہیں تھی۔\nصدر کا کہنا تھا کہ یہ منصوبہ ان کی مدت صدارت کے اختتام تک، یعنی جنوری 2029 تک مکمل ہو جائے گا، لیکن ماہرین اس وقت اور لاگت کے اندازے پر شک کا اظہار کر رہے ہیں۔\nامریکی صدر کا کہنا تھا کہ ہماری ٹیکنالوجی اسرائیل سے زیادہ جدید ہے، گولڈن ڈوم کے لیے ہر چیز امریکا میں بنائی جائے گی۔\nڈونلڈ ٹرمپ نے مزید کہا کہ روسی صدر کے ساتھ گولڈن ڈوم یا خلا پر بات نہیں کی، گولڈن ڈوم دفاعی نظام کے کچھ حصے زمین کے گرد مدار میں بھی ہوں گے۔\nرپورٹ کے مطابق گولڈن ڈوم کا تصور اسرائیل کے \"آئرن ڈوم” سے لیا گیا ہے جو زمین سے داغے گئے میزائلوں کو روکتا ہے۔ تاہم ٹرمپ کا گولڈن ڈوم کہیں زیادہ وسیع ہے اور اس میں نگرانی کرنے والے سیٹلائٹس کے ساتھ ایسے اٹیکنگ سیٹلائٹس بھی شامل ہوں گے جو لانچ ہوتے ہی دشمن کے میزائلوں کو تباہ کر دیں گے۔\nاس اعلان کے بعد پینٹاگون نے گولڈن ڈوم کے میزائل، سسٹمز، سینسرز اور سیٹلائٹس کی جانچ اور خریداری کے عمل کا آغاز کر دیا ہے۔",
        "published_date": "Wed, 21 May 2025 03:39:02 UTC",
        "source": "ARY Urdu"
    },
    {
        "guid": "https://urdu.arynews.tv/usa-aid-supplies-in-gaza-israel-marco-rubio/",
        "title": "غزہ میں امدادی سامان کی ترسیل شروع ہوگئی، مارکو روبیو",
        "link": "https://urdu.arynews.tv/usa-aid-supplies-in-gaza-israel-marco-rubio/",
        "image_url": "https://urdu.arynews.tv/wp-content/uploads/2025/05/Morco.jpg",
        "article": "امریکی سینیٹرز نے اپنے وزیر خارجہ مارکو روبیو کے سامنے غزہ میں امداد اور جاری المیے پر سوالات اٹھا دئیے، کئی سینیٹرز  نے روبیو سے نیتن یاہو کے حالیہ بیانات سے متعلق سوالات بھی پوچھے۔\nامریکی سینیٹرز نے پوچھا نیتن یاہو نے کہا ہے کہ وہ غزہ سمیت دیگر علاقوں پر بھی قبضہ کریں گے؟ اور اسرائیلی فوج غزہ میں امدادی سامان بھی جانے نہیں دے رہی؟۔\nجس پر امریکی وزیر خارجہ مارکو روبیو  نے جواب دیا کہ غزہ میں امدادی کی ترسیل شروع ہوگئی ہے۔ حماس کے ہوتے غزہ کے لوگ خوشحال نہیں ہوسکتے۔\nانہوں نے کہا کہ اسرائیل حماس کی باقیات کو ختم کرنا چاہتا ہے۔ اس وقت توجہ مغویوں کی واپسی اور امداد کی فراہمی پر ہے، حماس کی موجودگی تک غزہ میں امن قائم نہیں ہوسکتا۔\n\nاس کے علاوہ امریکی وزیرخارجہ مارکو روبیو سے یو ایس ایڈ کے پروگرامز بند کرنے پرسخت سوالات کیے گئے امریکی سینیٹرز کا کہنا تھا کہ ٹرمپ انتظامیہ نے ہزاروں امریکیوں کو بےروزگار کیا، جس کے جواب میں مارکو روبیو نے کہا کہ دوسرے ملکوں کو اب بھی امداد دے رہے ہیں، انسانی ہمدردی کے پروگرامز کو بند نہیں کیا گیا۔\nڈیموکریٹ سینیٹرز کا کہنا تھا کہ یوایس ایڈ کو غیرقانونی طور پر بند کیا گیا، کیا آپ یوایس ایڈ کے قائم مقام انچارج ہیں، مارکو روبیو نے کہا جی ہاں میں یو ایس ایڈ کا قائم مقام انچارج ہوں، اور اس وقت اداروں کی تنظیم نوکی جارہی ہے۔\nامریکی وزیرخارجہ نے کہا کہ غیرملکی امداد کو امریکی خارجہ پالیسی، امریکی مفادات سے جوڑنا چاہتے ہیں، غیرملکی امداد کو بہت سے ملکوں میں مقامی طور پر فروخت ہوتے ہوئے دیکھا ہے۔\nہم غیر ملکی امداد میں ہونے والے فراڈ کو روکنا چاہتے ہیں، یو ایس ایڈ کے فنڈز ختم کرنے پر مجھے بہت فخر ہے۔",
        "published_date": "Wed, 21 May 2025 03:39:03 UTC",
        "source": "ARY Urdu"
    },
    {
        "guid": "https://urdu.arynews.tv/russia-bans-amnesty-international-undesirable/",
        "title": "روس نے ایمنسٹی انٹرنیشنل پر پابندی لگا دی",
        "link": "https://urdu.arynews.tv/russia-bans-amnesty-international-undesirable/",
        "image_url": "https://urdu.arynews.tv/wp-content/uploads/2025/05/International-.jpg",
        "article": "ماسکو : روس نے انسانی حقوق کی عالمی تنظیم ایمنسٹی انٹرنیشنل کو \"ناپسندیدہ تنظیم” قرار دے کر پابندی عائد کردی ہے۔\nاس حوالے سے روس کا مؤقف ہے کہ تنظیم نے روس کے خلاف جنگ میں یوکرین کی حمایت کی ہے، اس فیصلے پر ایمنسٹی انٹرنیشنل نے سخت ردعمل دیتے ہوئے کہا ہے کہ وہ روس کی انسانی حقوق کی سنگین خلاف ورزیوں کو بے نقاب کرنے کے لیے اپنی کوششیں دوگنا کرے گی۔\nیاد رہے کہ ایمنسٹی انٹرنیشنل 1961 میں قائم ہوئی اور اس کا صدر دفتر لندن میں ہے، یہ تنظیم دنیا بھر میں انسانی حقوق کے تحفظ کے لیے کام کرتی ہے۔\nروسی پراسیکیوٹر جنرل نے کہا کہ ایمنسٹی انٹرنیشنل لمیٹڈ کا لندن دفتر \"روس مخالف عالمی منصوبوں کی تیاری کا مرکز” ہے۔ انہوں نے تنظیم پر الزام لگایا کہ یہ یوکرین کے حق میں سرگرم ہے، جس سے روس جنگ میں ہے۔\nغیر ملکی خبر رساں ادارے کی رپورٹ کے مطابق پراسیکیوٹر نے مزید کہا کہ ایمنسٹی نے خطے میں فوجی تصادم کو بڑھاوا دینے کے لیے ہر ممکن کوشش کی اور یوکرین کے مبینہ جرائم کو درست ٹھہرانے کی کوشش کی جبکہ روس کو عالمی سطح پر تنہا کرنے کی مہم چلائی۔\nایمنسٹی انٹرنیشنل کی سیکرٹری جنرل اگنیس کالمارڈ نے کہا کہ اگر کریملن آپ پر پابندی لگا رہا ہے تو اس کا مطلب ہے کہ آپ ضرور کچھ درست کام کر رہے ہیں۔ انہوں نے کہا کہ روسی حکومت کا مقصد اختلاف رائے کو خاموش کرنا اور سول سوسائٹی کو تنہا کرنا ہے۔\nکالمارڈ نے مزید کہا کہ ان کی تنظیم روس کے اندر اور باہر انسانی حقوق کی شدید خلاف ورزیوں کو بے نقاب کرنے کے لیے اپنی کوششوں کو دوگنا کرے گی، ایمنسٹی کبھی ہار نہیں مانے گی اور نہ ہی پیچھے ہٹے گی، ہم انسانی حقوق کے دفاع کی جنگ جاری رکھیں گے۔\nایمنسٹی نے کہا کہ روس کا وہ قانون جس کے تحت یہ پابندی عائد کی گئی ہے، بین الاقوامی قانون کی خلاف ورزی ہے۔ یاد رہے کہ تین سال قبل روس نے ایمنسٹی کی ویب سائٹس کو ملک میں بند کر دیا تھا اور ماسکو میں ان کا دفتر بھی مؤثر طریقے سے بند کر دیا تھا۔ روس کا مؤقف ہے کہ اس کے ملکی قوانین کو بین الاقوامی قانون پر برتری حاصل ہے۔\nروسی حکومت کا کہنا ہے کہ مغربی انسانی حقوق کی تنظیمیں روس کے بارے میں متعصب اور غلط بیانی پر مبنی رپورٹس جاری کرتی ہیں، جبکہ مغرب میں ہونے والی انسانی حقوق کی خلاف ورزیاں نظر انداز کر دی جاتی ہیں۔ ان کے مطابق یہ تنظیمیں مغربی ممالک کی معلوماتی جنگ کا حصہ ہیں جو روس کے خلاف لڑی جا رہی ہے۔\nدوسری جانب انسانی حقوق کی تنظیمیں ان الزامات کو \"مضحکہ خیز” قرار دیتی ہیں اور کہتی ہیں کہ 1991 میں سوویت یونین کے خاتمے کے بعد آزادی کی جو امیدیں پیدا ہوئی تھیں، وہ موجودہ صدر ولادیمیر پیوٹن کے دورِ حکومت (جس کا آغاز 1999 میں ہوا) میں مکمل طور پر چکنا چور ہو چکی ہیں۔\nرپورٹ کے مطابق روس اکثر ان تنظیموں کو \"ناپسندیدہ” قرار دیتا ہے جنہیں وہ اپنی قومی سلامتی کے لیے خطرہ سمجھتا ہے، اس درجہ بندی کے تحت روسی شہریوں کے لیے ایسی تنظیموں کے ساتھ کام کرنا یا انہیں فنڈ دینا جرم ہے، جس پر پانچ سال تک کی قید ہو سکتی ہے۔\nماضی میں جن تنظیموں پر اسی قسم کی پابندی لگ چکی ہے ان میں امریکی حکومت کے زیرانتظام نشریاتی ادارہ ریڈیو فری یورپ/ریڈیو لبرٹی اور بین الاقوامی ماحولیاتی تنظیم گرین پیس شامل ہیں۔",
        "published_date": "Wed, 21 May 2025 03:39:05 UTC",
        "source": "ARY Urdu"
    },
    {
        "guid": "https://urdu.arynews.tv/gazas-children-brink-of-death-un/",
        "title": "غزہ کے 14 ہزار بچے موت کے دہانے پر پہنچ گئے، اقوام متحدہ",
        "link": "https://urdu.arynews.tv/gazas-children-brink-of-death-un/",
        "image_url": "https://urdu.arynews.tv/wp-content/uploads/2025/05/gaza-20.jpg",
        "article": "اقوامِ متحدہ نے کہا ہے کہ اسرائیلی محاصرے کے بعد سے اب تک غزہ کے ہزاروں بچے موت کے دہانے پر پہنچ گئے۔\nخوراک سے متعلق اقوام متحدہ کے ایک ادارے کا کہنا ہے کہ غزہ میں 93 فیصد سے زائد یعنی تقریباً 9 لاکھ 30 ہزار بچے قحط کے خطرے سے دوچار ہیں۔\nاقوامِ متحدہ کے امدادی امور کے سربراہ نے خبردار کیا ہے کہ غزہ پر تقریباً تین ماہ سے جاری مکمل اسرائیلی محاصرے کے بعد ہزاروں بچے فوری موت کے خطرے سے دوچار ہیں، جہاں قحط نے پنجے گاڑ لیے ہیں۔\nبی بی سی کو دیے گئے ایک انٹرویو میں اقوام متحدہ کے نمائندہ ٹام فلیچر نے کہا کہ 14 ہزار نوزائیدہ بچے اگلے 48 گھنٹوں میں موت کے خطرے میں ہیں۔\nاقوام متحدہ کے انسانی امور کے نائب سیکریٹری جنرل ٹام فلیچر نے یہ وارننگ اُس وقت دی جب اسرائیل نے پیر کے روز پانچ امدادی ٹرکوں کو غزہ میں داخلے کی اجازت دی، جس سے 10 ہفتوں سے جاری فلسطینی علاقے کی ناکہ بندی میں معمولی نرمی آئی ہے۔\nفلیچر کا کہنا ہے کہ وہ اگلے 48 گھنٹوں میں ان 14,000 بچوں میں سے جتنے زیادہ ہو سکے ان کی جان بچانا چاہتے ہیں۔\nبرطانوی نیوز چینل سے بات کرتے ہوئے فلیچر نے بتایا پانچ ٹرکوں میں لائی گئی امداد ضرورت کے مقابلے میں ’’سمندر میں ایک قطرہ‘‘ ہے۔\nانہوں نے بتایا کہ 2 مارچ سے اسرائیل نے غزہ میں تمام خوراک، ادویات اور دیگر جان بچانے والی امداد کے داخلے کو مکمل طور پر روک رکھا تھا، پیر کے روز پہلی بار کچھ امداد کے داخلے کی اجازت دی گئی مگر وہ ابھی تک تقسیم نہیں ہو سکی ہے۔",
        "published_date": "Wed, 21 May 2025 03:39:07 UTC",
        "source": "ARY Urdu"
    },
    {
        "guid": "https://urdu.arynews.tv/field-marshal-asim-munir-top-trend/",
        "title": "’’فیلڈ مارشل فاتح حق عاصم منیر‘‘ ٹاپ ٹرینڈ بن گیا",
        "link": "https://urdu.arynews.tv/field-marshal-asim-munir-top-trend/",
        "image_url": "https://urdu.arynews.tv/wp-content/uploads/2025/05/Army-Chief-3.jpg",
        "article": "سوشل میڈیا پر’’فیلڈ مارشل فاتح حق عاصم منیر‘‘ ٹاپ ٹرینڈ بن گیا، عوام نے فیلڈ مارشل سید عاصم منیر کو زبردست انداز میں خراج تحسین پیش کیا ہے۔\nاے آر وائی نیوز کی رپورٹ کے مطابق وفاقی حکومت کی جانب سے جنرل سید عاصم منیر کی فیلڈ مارشل کے عہدے پر تقرری کے بعد سوشل میڈیا صارفین کی جانب سے مبارکباد کے پیغامات کا سلسلہ جاری ہے۔\nسوشل میڈیا پر عوام کی جانب سے فیلڈ مارشل سید عاصم منیر کو زبردست خراج تحسین پیش کیا گیا ہے ان کا کہنا تھا کہ عاصم منیر کی قیادت میں افواج پاکستان نے دشمن کو منہ توڑ جواب دیا۔\n\nسوشل میڈیا پر ٹاپ ٹرینڈ اس وقت ہر پاکستانی کے دل کی آواز اور سپہ سالار سے محبت کی عکاس ہے۔\n\nوزیراعظم کی زیر صدارت ہونے والے وفاقی کابینہ کے اجلاس میں آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری دے دی۔\nبھارت کے خلاف آپریشن بنیان مرصوص میں اعلیٰ حکمت عملی بنانے اور دشمن کو شکست سے دوچار کرنے پر آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری دی گئی۔\nوزیراعظم شہبازشریف نے صدر مملکت آصف علی زرداری سے ملاقات کر کے انہیں فیصلے کے حوالے سے اعتماد میں لیا۔\nائیر چیف کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ کیا گیا ہے۔ فوجی افسران اور جوانوں کو معرکہ حق میں گراں قدر خدمات پر ایوارڈز سے نوازا جائے گا۔\n\n\nوزیراعظم کی زیر صدارت ہونے والے وفاقی کابینہ کے اجلاس میں آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری دے دی۔\nبھارت کے خلاف آپریشن بنیان مرصوص میں اعلیٰ حکمت عملی بنانے اور دشمن کو شکست سے دوچار کرنے پر آرمی چیف جنرل عاصم منیر کو فیلڈ مارشل کے عہدے پر ترقی دینے کی منظوری دی گئی۔\nوزیراعظم شہبازشریف نے صدر مملکت آصف علی زرداری سے ملاقات کر کے انہیں فیصلے کے حوالے سے اعتماد میں لیا۔\nائیر چیف کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ کیا گیا ہے۔ فوجی افسران اور جوانوں کو معرکہ حق میں گراں قدر خدمات پر ایوارڈز سے نوازا جائے گا۔",
        "published_date": "Wed, 21 May 2025 03:39:08 UTC",
        "source": "ARY Urdu"
    },
    {
        "guid": "0ed0881d9a798b1ab8030a5c2eee2d89",
        "title": "پاکستان کا بنگلادیش کیخلاف ٹی ٹوئنٹی اسکواڈ کا اعلان، آغا سلمان کپتان مقرر",
        "link": "https://www.express.pk/story/2762378/pakistan-ka-bngladish-kay-khilaaf-t20-squad-ka-elaan-agha-salman-captain-muqarrar-2762378/",
        "image_url": "https://img.express.pk/logo/expresslogo.webp",
        "article": "پاکستان کرکٹ بورڈ (پی سی بی) نے بنگلادیش کے خلاف مجوزہ تین میچوں پر مشتمل ٹی ٹوئنٹی سیریز کے لیے 16 رکنی قومی اسکواڈ کا اعلان کر دیا ہے۔ \nسیریز کے تمام میچز لاہور کے قذافی اسٹیڈیم میں کھیلے جائیں گے، جبکہ میچز کے شیڈول کا باضابطہ اعلان جلد متوقع ہے۔\nنئی سلیکشن کے مطابق آل راؤنڈر سلمان علی آغا کو ٹیم کی قیادت سونپی گئی ہے، جبکہ شاداب خان نائب کپتان کی حیثیت سے اسکواڈ کا حصہ ہوں گے۔\nٹیم میں نوجوان اور تجربہ کار کھلاڑیوں کا امتزاج رکھا گیا ہے تاکہ کارکردگی اور مستقبل کی تیاری میں توازن قائم رکھا جا سکے۔\nمزید پڑھیں: بنگلادیشی ٹیم ٹی20 سیریز کیلئے پاکستان آئے گی، تصدیق ہوگئی\nاعلان کردہ قومی اسکواڈ میں سلمان علی آغا (کپتان)، شاداب خان (نائب کپتان)، ابرار احمد، فہیم اشرف، فخر زمان، حارث رؤف، حسن علی، حسن نواز، حسین طلعت، محمد عرفان خان، خوشدل شاہ، محمد حارث (وکٹ کیپر)، محمد وسیم جونیئر، نسیم شاہ، صاحبزادہ فرحان (وکٹ کیپر) اور صائم ایوب شامل ہیں۔\nاس اسکواڈ میں کئی باصلاحیت نوجوان کھلاڑی شامل کیے گئے ہیں، جنہیں اپنی صلاحیتوں کے اظہار کا بہترین موقع ملے گا۔ پی سی بی کے مطابق، یہ سلیکشن آئندہ بین الاقوامی ایونٹس کی تیاری کے سلسلے کی کڑی ہے۔\nواضح رہے کہ سیریز کی میزبانی پاکستان کرے گا اور لاہور کا تاریخی قذافی اسٹیڈیم تینوں میچز کی میزبانی کرے گا۔ سیریز کے مکمل شیڈول اور دیگر تفصیلات کا اعلان جلد متوقع ہے۔",
        "published_date": "Wed, 21 May 2025 03:39:09 UTC",
        "source": "Express Urdu"
    },
    {
        "guid": "9f895c4336210a8e18643740b1356984",
        "title": "دوران سفر ڈرائیور کی نیند خوفناک حادثے کا سبب بن گئی، 4 افراد جاں بحق، 14 زخمی",
        "link": "https://www.express.pk/story/2762377/douran-safar-driver-ki-neend-khofnaak-haadsay-ka-sabab-ban-gayi-4-afraad-jaan-bahaq-14-zakhmi-2762377/",
        "image_url": "https://img.express.pk/logo/expresslogo.webp",
        "article": "موٹر وے ایم-5 پر کشمور کے قریب ڈرائیور کی غفلت کے باعث ایک افسوسناک ٹریفک حادثے میں 4 افراد جاں بحق جبکہ 14 زخمی ہو گئے۔ \nریسکیو 1122 کے مطابق حادثہ ایک مسافر بس اور مزدا گاڑی کے درمیان تصادم کے نتیجے میں پیش آیا، جو مبینہ طور پر بس ڈرائیور کو نیند آنے کے باعث پیش آیا۔\nحادثے کے فوری بعد ریسکیو 1122 کی امدادی ٹیمیں موقع پر پہنچ گئیں اور امدادی کارروائیاں شروع کیں۔\nمزید پڑھیں: رحیم یار خان میں ٹریفک حادثہ بس نے دوسری گاڑی کے 6 مسافروں کو کچل دیا\nترجمان کے مطابق 3 زخمیوں کو موقع پر ہی ابتدائی طبی امداد فراہم کی گئی، جبکہ 11 شدید زخمیوں کو قریبی اسپتال منتقل کیا گیا، جہاں انہیں طبی امداد دی جا رہی ہے۔\nپولیس اور موٹروے حکام نے جائے حادثہ پر پہنچ کر شواہد اکٹھے کیے اور ٹریفک کو متبادل راستوں پر موڑ دیا۔ ابتدائی تحقیقات کے مطابق حادثے کی بڑی وجہ ڈرائیور کی غفلت اور نیند کی حالت میں گاڑی چلانا بتایا جا رہا ہے۔\nمزید تحقیقات جاری ہیں جبکہ جاں بحق افراد کی شناخت اور لواحقین کو اطلاع دینے کا عمل بھی مکمل کیا جا رہا ہے۔",
        "published_date": "Wed, 21 May 2025 03:39:09 UTC",
        "source": "Express Urdu"
    },
    {
        "guid": "8af03a488e6552fa2189849c9482692f",
        "title": "کراچی، سہراب گوٹھ میں پولیس کا مبینہ مقابلہ، ایک ڈاکو ہلاک",
        "link": "https://www.express.pk/story/2762376/krachi-srab-go-mi-polis-ka-mbin-mkabl-aik-ako-lak-2762376/",
        "image_url": "https://img.express.pk/logo/expresslogo.webp",
        "article": "شہر قائد میں سہراب گوٹھ کے علاقے انڈس پلازہ گراؤنڈ کے قریب ہونے والے مبینہ پولیس مقابلے کے دوران ایک ڈاکو ہلاک ہو گیا، جس کی لاش کو ایدھی ایمبولینس کے ذریعے عباسی شہید اسپتال منتقل کیا گیا۔\nترجمان کراچی پولیس نے بتایا کہ ہلاک ڈاکو کے دو ساتھی پولیس پارٹی پر فائرنگ کرتے ہوئے موقع سے فرار ہو گئے۔\nپولیس نے ہلاک ملزم سے ایک پستول بمعہ گولیاں اور ایک موبائل فون برآمد کر لیا ہے۔ مزید تفتیش کے لیے علاقہ پولیس ملزم کا کرائم ریکارڈ اکھٹا کر رہی ہے۔",
        "published_date": "Wed, 21 May 2025 03:39:09 UTC",
        "source": "Express Urdu"
    },
    {
        "guid": "484c17137a80b38027dd8095893805f6",
        "title": "خلائی جنگ کی تیاری؟ ٹرمپ نے جدید ترین دفاعی نظام گولڈن ڈوم کا اعلان کر دیا",
        "link": "https://www.express.pk/story/2762375/khalayi-jung-ki-tayari-trump-ne-jadeed-tareen-difai-nizaam-golden-dom-ka-elaan-kar-diya-2762375/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے ایک نئے اور جدید میزائل دفاعی نظام گولڈن ڈوم کے منصوبے کا باضابطہ اعلان کر دیا ہے، جس کا مقصد امریکا کو بیرونی میزائل حملوں سے محفوظ بنانا ہے۔ \nصدر ٹرمپ کے مطابق یہ نظام ان کی موجودہ مدت صدارت کے اختتام تک فعال کر دیا جائے گا۔\nوائٹ ہاؤس میں خطاب کرتے ہوئے صدر ٹرمپ نے کہا کہ الیکشن مہم کے دوران امریکی عوام سے وعدہ کیا تھا کہ ایک جدید ترین دفاعی شیلڈ قائم کریں گے، اور آج یہ وعدہ عملی شکل اختیار کر رہا ہے۔\nمزید پڑھیں: امریکا نے انسانی اسمگلنگ میں ملوث بھارتی ٹریول ایجنسیوں پر پابندی عائد کردی\nانہوں نے کہا کہ گولڈن ڈوم منصوبے پر مجموعی طور پر 175 ارب ڈالر کی لاگت آئے گی، جبکہ موجودہ دفاعی بجٹ بل میں اس نظام کے لیے ابتدائی طور پر 25 ارب ڈالر مختص کیے گئے ہیں۔\nصدر ٹرمپ نے زور دیا کہ اس منصوبے کی تمام تر تیاری، تیاری کا سامان اور ٹیکنالوجی صرف امریکا میں تیار کی جائے گی۔\nصدر ٹرمپ نے بتایا کہ گولڈن ڈوم نظام کے کچھ حصے زمین کے گرد مدار میں ہوں گے، جس میں سیٹلائٹ ٹریکنگ سسٹم اور اسپیس انٹرسیپٹرز شامل ہوں گے۔\nیہ نظام نہ صرف زمین سے داغے گئے بلکہ خلا سے داغے گئے بیلسٹک، کروز اور ہائپرسونک میزائلوں کو بھی نشانہ بنانے کی صلاحیت رکھتا ہوگا۔\nمزید پڑھیں: پاکستان کے ہاتھوں بھارت کی پٹائی کے بعد امریکا کا نیا جیٹ طیارہ لانے کا عندیہ\nصدر ٹرمپ نے اعلان کیا کہ اسپیس آپریشنز کے نائب سربراہ جنرل مائیکل اس میگا پروجیکٹ کی قیادت کریں گے۔\nانہوں نے مزید بتایا کہ کینیڈا اس دفاعی نظام کا حصہ بننے میں دلچسپی رکھتا ہے، اور امریکا اس سلسلے میں کینیڈا کی تکنیکی معاونت کرے گا۔\nصدر ٹرمپ نے دعویٰ کیا کہ امریکا کی دفاعی ٹیکنالوجی اس وقت اسرائیل سمیت دنیا کے دیگر ممالک سے زیادہ جدید اور موثر ہے۔ ان کے مطابق گولڈن ڈوم مستقبل میں امریکی دفاعی حکمت عملی کی ریڑھ کی ہڈی ثابت ہوگا۔",
        "published_date": "Wed, 21 May 2025 03:39:12 UTC",
        "source": "Express Urdu"
    },
    {
        "guid": "2ff197d8e95707fceb4683edd4e7db75",
        "title": "ڈائریکٹر آئی ایم ایف مشرق وسطیٰ اور وسطی ایشیا پاکستان کا دورہ کریں گے",
        "link": "https://www.express.pk/story/2762374/director-imf-mashriq-wasti-aur-wasti-asia-pakistan-ka-dora-karen-ge-2762374/",
        "image_url": "https://img.express.pk/logo/expresslogo.webp",
        "article": "بین الاقوامی مالیاتی فنڈ کے مشرق وسطیٰ اور وسطی ایشیا کے ڈائریکٹر جہاد ازعور اس ہفتے پاکستان کا دورہ کر رہے ہیں، اس دورے کے دوران ازعور وزیر اعظم شہباز شریف اور وزیر خزانہ محمد اورنگزیب سے ملاقات کریں گے۔ \nحکومتی ذرائع کے مطابق،  IMF نے پاکستان پر شرط عائد کی ہے کہ بجٹ کی پارلیمانی منظوری IMF کے عملے کے معاہدے کے مطابق حاصل کی جائے تاکہ پروگرام کے اہداف پورے کیے جا سکیں۔\nاس سے حکومت کے لیے اپنا ایجنڈا نافذ کرنے کی گنجائش کم رہ جاتی ہے، حالانکہ وزیر اعظم شریف تنخواہ دار طبقے کو ریلیف فراہم کرنا چاہتے ہیں۔\nمزید پڑھیں: حکومت نے یو اے ای کے تین بینکوں سے ایک ارب ڈالر قرض مانگ لیا\nذرائع نے بتایا کہ ٹیکس ہدف، دفاعی اخراجات اور کچھ گرانٹس سے متعلق مسائل پر بات چیت ہو رہی ہے۔\nوفاقی حکومت نے اگلے مالی سال کے لیے دفاعی اخراجات کے لیے تقریباً 2.504 ٹریلین روپے مختص کرنے کا فیصلہ کیا ہے، جو اس سال کی مختص رقم سے 18% زیادہ ہے۔\nوفاقی بورڈ آف ریونیو (FBR) نے پیر کو وزیر اعظم شہباز شریف کو اگلے مالی سال کے لیے ٹیکسیشن کی تجاویز پیش کیں۔\nوزیر اعظم کو یہ بھی بتایا گیا کہ FBR کا ٹیکس ہدف تقریباً 14.07 ٹریلین روپے ہو سکتا ہے، جو کہ IMF اور حکومت کے درمیان مالی سال 2025-26 کیلیے پہلے سے متفقہ ہدف سے تقریباً 240 ارب روپے کم ہے۔\nمزید پڑھیں: وزیراعظم کا ٹیکس چوری میں ملوث افراد اور شعبوں کیخلاف سخت کارروائی کا حکم\nتاہم امکان ہے کہ حکومت فنانس بل 2025 کے ذریعے قانون میں پٹرولیم لیوی کی شرحوں میں نمایاں اضافہ کر سکتی ہے۔ ذرائع نے بتایا کہ وزیر اعظم نے تنخواہ دار طبقے کے لیے انکم ٹیکس میں مجوزہ ریلیف اور سپر ٹیکس کی شرحوں میں کمی کو ناکافی قرار دیا۔\nانھوں نے ٹیکس حکام کو ہدایت دی کہ وہ IMF کے ساتھ مشاورت سے تنخواہ دار افراد کو نمایاں ریلیف فراہم کریں۔",
        "published_date": "Wed, 21 May 2025 03:39:14 UTC",
        "source": "Express Urdu"
    },
    {
        "guid": "4a9eff485812fc428312676f7e3fc562",
        "title": "کراچی: عزیزآباد میں پولیس اور اسٹریٹ کرمنلز کے درمیان مقابلہ، ایک زخمی حالت میں گرفتار",
        "link": "https://www.express.pk/story/2762373/karachi-azizaabad-mein-police-aur-street-criminals-ke-darmiyan-muqaabla-aik-zakhmi-haalat-mein-girftar-2762373/",
        "image_url": "https://img.express.pk/logo/expresslogo.webp",
        "article": "شہر قائد میں عزیزآباد کے علاقے محمدی گراؤنڈ بلاک 8 میں پولیس اور اسٹریٹ کرمنلز کے درمیان فائرنگ کا تبادلہ ہوا۔\nپولیس کے مطابق کارروائی کے دوران دو طرفہ فائرنگ کے نتیجے میں ایک ملزم کو زخمی حالت میں گرفتار کر لیا گیا، جس کی شناخت محمد عمران کے نام سے ہوئی ہے۔\nپولیس حکام کا کہنا ہے کہ مقابلے کے دوران ملزم کا ایک ساتھی زید فائرنگ کرتے ہوئے موقع سے فرار ہونے میں کامیاب ہو گیا۔\nمزید پڑھیں: کراچی، سرجانی ٹاؤن میں پولیس اور ڈاکوؤں کے درمیان مبینہ مقابلہ، دو گرفتار، ایک فرار\nگرفتار ملزم سے اسلحہ اور ایک موٹر سائیکل برآمد کی گئی ہے، جسے مختلف وارداتوں میں استعمال کیا جا رہا تھا۔\nزخمی حالت میں گرفتار ملزم کو فوری طور پر عباسی شہید اسپتال منتقل کر دیا گیا ہے، جہاں اسے طبی امداد دی جا رہی ہے۔\nپولیس نے واقعے کی ضابطے کی کارروائی شروع کر دی ہے جبکہ فرار ہونے والے ملزم کی گرفتاری کے لیے چھاپے مارے جا رہے ہیں۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "557bf86c34f34fac8bbeafd2751e5a2f",
        "title": "رواں مالی سال اقتصادی ترقی 2.7 فیصد رہی، نیشنل اکاؤنٹس کمیٹی",
        "link": "https://www.express.pk/story/2762372/rawan-maali-saal-iqtisadi-taraqqi-2-7-feesad-rahi-national-accounts-committee-2762372/",
        "image_url": "https://img.express.pk/logo/expresslogo.webp",
        "article": "حکومت نے منگل کو دعویٰ کیا کہ صنعتی شعبے میں ناقابل یقین 4.8 فیصد کی شرح نمو کی وجہ سے اس مالی سال میں معیشت نے 2.7 فیصد کی شرح سے ترقی کی ہے۔ یاد رہے سکڑاؤ کی پالیسیوں اور کاروبار کرنے کی زیادہ لاگت سے معیشت بری طرح متاثر ہوئی تھی۔\nحکومت نے پورے سال میں بتایا کہ بجلی کی پیداوار میں کمی واقع ہوئی ہے لیکن اس نے منگل کو منظوری دی کہ بجلی کے شعبے میں مجموعی ویلیو ایڈیشن میں 39.3 فیصد اضافہ ہوا ہے۔ اسی طرح تعمیراتی شعبہ، جو ٹیکس پالیسیوں اور کم مانگ سے بھی متاثر ہے، 6.6 فیصد کی شرح سے بڑھتا ہوا دکھایا گیا۔\nمزید پڑھیں: عالمی سرمایہ کاروں نے پاکستان کی اقتصادی ترقی پر اعتماد کا اظہار کیا ہے، وزیرخزانہ\nحکومت کے مطابق تمام بڑی فصلوں کی پیداوار میں کمی دیکھی گئی۔ گندم کی پیداوار 9، چاول 14اور کپاس کی پیداوار میں 31فیصد کمی ہوئی۔ حیران کن ترقی کے دعوے کے باوجود ملک کی اقتصادی ترقی آبادی کی شرح نمو 2.6فیصد کے تقریبا برابر رہی ہے۔\nاس سے اندازہ ہوتا ہے کہ اس مالی سال میں غربت اور بے روزگاری میں مزید اضافہ ہوا۔ وزارت منصوبہ بندی نے NAC اجلاس کے بعد بتایا کہ وزیر اعظم شہباز شریف کی حکومت ابھی تک 3.6 فیصد کی کم شرح نمو سے محروم ہے۔\nنیشنل اکاؤنٹس کمیٹی کے 113 ویں اجلاس میں جاری مالی سال 2024-25 کے دوران جی ڈی پی کی عارضی نمو 2.68 فیصد کی منظوری دی گئی۔ وزیر خزانہ محمد اورنگزیب یکم جون کو معاشی ترقی کے اعداد و شمار کا باضابطہ اجراء کریں گے۔\nمزید پڑھیں: پاکستان کی اقتصادی ترقی، وزیر خزانہ محمد اورنگزیب کی ہارورڈ کانفرنس میں بریفنگ\nاین اے سی نے عبوری شرح نمو کی منظوری دی جس کے مطابق زرعی شعبہ میں شرح نمو 0.6فیصد، صنعتی شعبہ میں 4.8فیصد اور سروسز کے شعبہ کی شرح نمو میں 2.9فیصد اضافہ ہوا ہے۔\nایک عہدیدار نے نام ظاہر نہ کرنے کی شرط پر بتایا کہ 2.7 فیصد کی شرح نمو صرف اسی صورت میں حاصل کی جا سکتی ہے جب پاکستان کی معیشت رواں مالی سال کی اپریل سے جون کی سہ ماہی میں 5.3 فیصد کی رفتار سے بڑھے۔تیسری سہ ماہی میں اقتصادی ترقی کی شرح 2.4 فیصد رہی۔\nوزارت منصوبہ بندی نے کہا کہ فی کس آمدنی اب 1824 ڈالر تک بڑھنے کا دعویٰ کیا گیا ہے اور ڈالر کے لحاظ سے معیشت کا حجم 411 بلین ڈالر ہے۔ مالی سال 2024-25کے قومی کھاتوں کے مجموعوں کے حالیہ اعدادوشمار کی بنیاد پر معیشت کا مجموعی حجم 114.7 ٹریلین روپے یا 410.96 بلین ڈالر ہے ۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "6ea41ca104fd44b497124753600da3cd",
        "title": "کرپٹو کونسل پاکستان کی یوتھ کیلیے بنی ہے، بلال بن ثاقب",
        "link": "https://www.express.pk/story/2762371/krpo-council-pakistan-ki-youth-keliye-bani-hai-bilal-ban-saqib-2762371/",
        "image_url": "https://img.express.pk/logo/expresslogo.webp",
        "article": "رہنما تحریک انصاف کنول شوزب کا کہنا ہے کہ جہاں پاکستان کی سالمیت آ جاتی ہے ، جہاں پاکستان کی سیکیورٹی آ جاتی ہے، پاکستان اورپاکستانیوںکا مشترکہ دشمن آ جاتا ہے ، جو ہمارے ملک پہ ایک غلط عزائم کے ساتھ آدھی رات کو نو جگہوں پر میزائلوں سے اٹیک کرے پھر ہماری جو بہادر افواج ہیں، افواج کے جو سربراہان ہیں اور جو ان سب کو لیڈ کر رہے ہیں آرمی چیف ہیں، وہ جب اس کا منہ توڑ جواب دیتے ہیں تو پھر اس پر افسوس کس بات کا ہے تو پھر سب کو خوش ہونا چاہیے اور خوش ہو رہے ہیں ہم۔\nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ ہمارا سب کچھ اور سیاست بعد میں ہے، سب سے پہلے پاکستان ہے۔\nرہنما مسلم لیگ (ن) قیصر احمد شیخ نے کہا کہ ہماری خواہش بھی تھی، دل بھی تھا، تمنا تھی لیکن ہمیں پتہ نہیں تھا، یہ ڈیفنس منسٹر کی طرف سے کیبنٹ کو پیش کیا گیا، وزیراعظم نے انڈورس کیا ہوا تھا، تمام منسٹرز نے اس کی متفقہ منظوری دی اور بہت خوشی کا اظہار کیا۔ \nانہوں نے کہا کہ کنول شوزب نے بالکل ٹھیک کہا جہاں پاکستان ہے وہاں ہم سب اکٹھے ہیں، آج بہت بڑے فیصلے ہوئے،یہ ڈیزروکرتے تھے اور مبارک باد کی مستحق ہیں ہماری افواج تمام، یہ بڑا حیرت انگیز کارنامہ ہے، میں آپ کو یقین دلاتا ہوں کہ انڈیا کی ہمت نہیں ہو گی۔\nرہنما پیپلزپارٹی شرمیلا فاروقی نے کہا ان سمپل ورڈز ہی ہیز ارنڈ اٹ، جس طریقے سے بھارت کے ساتھ پاکستان کی افواج نے اپنا دفاع کرتے ہوئے مقابلہ کیا اور دنیا میں یہ بات منوائی کہ گوکہ پاکستان چھوٹا ملک ہے اس کے پاس اتنے وسائل نہیں جتنے انڈیا کے پاس ہیں، انڈیا کے اندر ماضی میں ہم نے یکجہتی بھی دیکھی ہے، جب پیٹریاٹزم کی بات آتی ہے تو جو پولرائزیشن ہمیں پاکستان میں نظر آتی ہے کہ ڈیوائڈڈ ہیں، پولیٹیکل آئلز بھی ڈیوائڈڈ ہیں، انڈیا میں ایز سچ ہمیں نظر نہیں آتا، آپ نے دیکھا ہو گا کہ پہلگام واقعہ کے بعد منٹوں میں پاکستان کے خلاف ایف آئی آر کٹ گئی، انڈین میڈیا نے تابڑ توڑ حملے شروع کر دیے پاکستان پہ۔\nسی ای او کرپٹو کونسل بلال بن ثاقب نے کہا کہ پاکستان کرپٹو کونسل پاکستان کے یوتھ کیلیے بنی ہے، اگر ہم اس یوتھ کو ٹولز نہیں دیں گے، ٹولز فار ٹومارو، تو ہم ان کو پیچھے کر دیں گے تو یہ ہم ایسنشلی پاکستان دنیا کی تھرڈ بگیسٹ کرپٹو مارکیٹ ہے، یہ پرائم مسنٹر کے تھرو بنائی گئی ہے، باڈی، اس کی ریگولیشن، اس کی ایڈاپشن ، اس کی ایکسلریشن کہ ہم پاکستان میں ٹھیک طریقے سے بلاک چین اور کرپٹو کا استعمال کس طرح کر سکتے ہیں جس سے ملک کو بھی فائدہ ہو گا اور ملک کی یوتھ کو بھی فائدہ ہوگا۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "48171ec7196277c2105aa4913741ac2f",
        "title": "امپورٹس کم کر کے پاکستان نے تجارتی خسارہ کم کیا، خرم حسین",
        "link": "https://www.express.pk/story/2762370/amports-kam-kar-ke-pakistan-ne-tijarti-khasara-kam-kya-khurram-hussain-2762370/",
        "image_url": "https://img.express.pk/logo/expresslogo.webp",
        "article": "رہنما مسلم لیگ (ن) کوثر کاظمی کا کہنا ہے کہ یہ کوئی پارلیمانی کمیٹی نہیں بنائی گئی نہ کوئی ایسا ڈیلی گیشن بنایا گیا کہ اس میں تمام جماعتوں کی نمائندگی ہوتی، ماضی میں ہم نے بالکل اس قسم کے پلیٹ فارم مہیا کیے جہاں پی ٹی آئی کو پورا موقع دیا گیا کہ آئیں ہمارے ساتھ بیٹھ کر ملکی معاملات میں گفت و شنید کریں جس سے یہ بالکل پیچھے ہٹے ہیں اور ساری قوم نے یہ دیکھا۔\nایکسپریس نیوز کے پروگرام اسٹیٹ کرافٹ میں گفتگو کرتے ہوئے انھوں نے کہا کہ ابھی یہ حکومتی اور حکومتی اتحادیوں پرمشتمل جو وزرائے خارجہ تھے ان پر مشتمل ایک ڈیلی گیشن بنایا گیا ہے، حجت تمام کرنے کیلیے حکومت کو ان کو ضرور آفر کرنی چاہیے تھی اور ان کی طرف سے انکار پوری قوم کو دکھا دیتے تو وہ زیادہ بہتر ہوتا۔ \nرہنما تحریک انصاف نعیم حیدر پنجوتا نے کہا کہ تحریک انصاف نے جس طرح رول ادا کیا،کوثر کاظمی صاحب اپنا ایک موقف رکھتے ہیں، میں ان سے اختلاف کر سکتا ہوں لیکن ان کی اپنی ایک رائے ہے لیکن مسلم لیگ(ن) یا اس کے علاوہ جتنی دیگر جماعتیں ہیں ان کی جتنی بھی سینئر لیڈر شپ ہے ، تمام لوگوں نے تحریک انصاف کے کردار کو سراہا کہ واقعی اس جماعت نے ایک پازیٹو رول ادا کیا، آج رائے صاحب نے بات کی ہے انھوں نے کہا کہ خاں صاحب نے کہا ہے کہ مودی پھر وار کرے گا، پوری قوم جس طرح یکجا ہے اسے یکجا رہنا ہے انھوں نے افواج پاکستان کو سراہا اور کہا کہ یہ فوج یہ ادارے ہمارے ہیں۔ \nماہر معاشی امور خرم حسین نے کہا کہ انڈیا کے کامیاب ہونے کا کوئی شبہ نہیں تھا، انھوں نے لابنگ کی، پہلے بھی کی تھی جب آئی ایم ایف سے پاکستان کا قرض منظور ہو رہا تھا، ستمبر میں اس کا اپروول آیا تھا تب بھی انھوں نے اپنے ایگزیکٹو ڈائریکٹر کے تھرواس پر اعتراض اٹھایا تھا لیکن وہ اووررائڈ ہو گیا تھا، اس بار انھوں نے دوبارہ اعتراض ریز کرنے کی کوشش کی ہے لیکن یہ کامیاب ہونا نہیں تھاکیونکہ ان کے پاس اتنے ووٹ ہے نہیں ایگزیکٹو بورڈ میں،ایک سوال کے جواب میں ان کا کہنا تھا کہ اس کو کم کرنے کے دو طریقے ہیں، اپنی امپورٹس کم کریں یا اپنی ایکسپورٹس بڑھائیں، جب بھی پاکستان نے اپنا تجارتی خسارہ کم کیا ہے وہ ہمیشہ امپورٹس کو کم کرکے ہی کیا ہے لیکن ڈیوریبل طریقہ جو ہے وہ ایکسپورٹس بڑھانے کا ہوتا ہے۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "7eb3cef716b9964706e3384ddafe704c",
        "title": "وفاقی کابینہ نے جو فیصلہ کیا وہ قوم کے دل کی آواز ہے",
        "link": "https://www.express.pk/story/2762369/wifaqi-kabeena-ne-jo-faisla-kya-woh-qoum-ke-dil-ki-aawaz-hai-2762369/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ مبارک باد سید عاصم منیر کو پاکستان کے دوسرے فیلڈ مارشل وہ بنے ہیں، ایوب خان صاحب کے بارے میں چونکہ کہا جاتا تھا کہ انھوں نے خود اپنے آپ کو فیلڈ مارشل بنا دیا تھا اس کی کنٹروورسی بھی رہی، اب چونکہ گورنمنٹ نے اور کیبنٹ نے اس کی اپروول دی ہے اس لیے ظاہر ہے، نو ڈاؤٹ جس طرح سے ہم نے انڈیا کو مارا وہ کوئی چھوٹی بات نہیں تھی، بہت بڑی بات تھی اور میرے جو چھوٹے قائد ہیں ہمیشہ کام بھی بڑے بڑے کرتے ہیں جب وہ کرنے پہ آئیں اور انھوں نے آج پھر کر کے دکھا دیا۔\nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہا کہ نریندر مودی کے ساتھ جو ہو گئی ہے اس سارے ایپیسوڈ میں وہ بھی بے مثال ہے۔\nتجزیہ کار فیصل حسین نے کہا کہ جس طرح قوم اس فیصلے کو ویلکم کر رہی ہے اس سے لگ رہا ہے کہ قوم یہی چاہ رہی تھی، وفاقی کابینہ نے جو فیصلہ کیا ہے وہ قوم کے دل کی آواز ہے، اس کا سب سے بڑا ثبوت یہ ہے کہ اس وقت سوشل میڈیا پہ ٹویٹر کو جو نمبر ون ٹرینڈ ہے وہ فاتح حق فیلڈ مارشل عاصم منیر ہے، یہ ایک ریفرنڈم ہے یہ جو ٹویٹر پہ ریفرنڈم چل رہا ہے قوم کی طرف سے اس کو ریفرنڈم سمجھیں جو انھوں نے عاصم منیر کے حق میں دیا ہے اور قوم نے ان کو فیلڈ مارشل کے ساتھ فاتح حق کا بھی لقب دے دیا ہے۔\nتجزیہ کار نوید حسین نے کہا کہ فیلڈ مارشل فوج میں سب سے بڑا عہدہ ، فائیو اسٹار جنرل دیا کس کو جاتا ہے، یعنی کوئی ایکسٹرا آرڈنری اچیومنٹ کی جائے اور وہ بھی وار ٹائم ایکسٹرا آرڈنری اچیومنٹ سامنے آئے تو وار ٹائم میں جنرل عاصم منیر کی جو اچیومنٹ ہے نو ڈاؤٹ بہت اچیومنٹ ان دی سینس کہ آپ دیکھیں پوری دنیا نے، پوری دنیا جو ہے وہ لگی رہی کہ پاکستان ڈی ایسکلیٹ کرے، پاکستان جواب نہ دے ہمارے اس پروگرام میں بھی بیٹھ کر یہ باتیں کہی جا رہی تھیں کہ جواب نہیں دینا چاہیے ہمیں مذاکرات اور مصلحت کی طرف جانا چاہیے اس وقت بھی میں نے کہا تھا کہ نہیں جواب جو ہے وہ ضروری ہے۔\nتجزیہ کار عامرالیاس رانا نے کہا کہ دیکھیں فیلڈ مارشل سید عاصم منیر اور ان کو مبارک باد ہماری طرف سے بھی کیونکہ یہ ان کو ایک ایسا عہدہ ملا ہے جو جنگ جیت کر ملا ہے، یہ گھر میں جنگ نہیں جیتی ،یہ دشمن کو گھر میں گھس کہ مار کر جنگ جیتی ہے اور اس کا اعلان ہم نے نہیں کیا، ہماری ڈی جی آئی ایس پی آر احمد شریف چوہدری نے کہا تھا کہ دنیا بتائے گی، ہم نہیں بتائیں گے، ہم نے کہا تھا کہ ہمارا رسپانس جا رہا ہے، انتظار کرو، دنیا نے بتایا دنیا نے دیکھا اور مانا، میری طرف سے تمام مسلح افواج کو مبارک باد اور پوری قوم کو مبارکباد۔ \nتجزیہ کار محمد الیاس نے کہا کہ واقعی مبارک باد کے مستحق ہیں، ہمارے چیف آف آرمی سٹاف کو فیلڈ مارشل کا رینک دیا گیا ہے بلاشبہ جس بنیاد پر دیا گیا ہے عالمی سطح پر ان کی رینکنگ ہے، انھوں نے ایک ایسی جنگ لڑی ہے، جس میں اپنے ملک کا 1965کے بعد جو صورت حال ہے کہ پاکستان کا نقصان کم ہے اور دشمن ملک کا زیادہ ہے، اس کا اعتراف سب ممالک اور عالمی میڈیا نے کیا ہے کہ پاکستان کا جو شمار ہوتا ہے کہ بہت بہتر ہے کہ پاکستان نے اپنا نقصان نہ ہونے کہ اور ایک ایسی جنگ لڑی ہے جو ففتھ جنریشن سے بھی بڑھ کر ہے۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "3f12386390a155ffd6214627091b79cf",
        "title": "جنگ کی فتح سے بڑی فتح",
        "link": "https://www.express.pk/story/2762368/jang-ki-fatah-se-badi-fatah-2762368/",
        "image_url": "https://img.express.pk/logo/expresslogo.webp",
        "article": "ہر بحران سے مواقع پھوٹتے ہیں اور جنگ سے برکتیں بھی جنم لیتی ہیں۔ چار روز کی جنگ نے مسائل اور پریشانیوں میں گھرے ہوئے پاکستان کا مقام اور مرتبہ زمین سے آسمان تک پہنچادیا۔ بھارت کا تکبر اور احساسِ برتری مٹی میں ملادیا۔\nبھارت اور اسرائیل گٹھ جوڑ کے ناقابلِ شکست ہونے کے myth کو توڑ کر رکھ دیا۔ نیل کے ساحل سے کاشغر تک، انڈونیشیا سے بوسنیا تک اور فلسطین سے کشمیر تک کروڑوں مسلمانوں کو ایک مسلم ملک کی فتحِ مبین کے باعث مسرت وافتخار سے سرشار کردیا، دنیا کے ہر خطے میں بسنے والے مسلمانوں کو سر اونچا کرکے چلنے کے قابل بنادیا ہے، اور پوری دنیا کو اور خصوصاً پاکستان کی نئی نسل کو اچھی طرح باور کرادیا ہے کہ کوئی بیرونی طاقت پاکستان کی ایک انچ زمین پر قبضہ نہیں کرسکتی، پاکستان قائم رہنے کے لیے بنا ہے اور یہ انشاء اللہ قیامت تک قائم ودائم رہے گا۔ اس جنگ میں پاکستان کے مستقبل کے بارے میں سوال اٹھانے والوں کو بڑا تسلّی بخش جواب مل گیا ہے لیکن اگر اس فتح کو ملک اور قوم کے بجائے صرف ذاتی یا سیاسی مقاصد کے لیے استعمال کیا گیا تو ہم اس کے اصل ثمرات سے محروم ہوجائیں گے۔\nجس خالق ومالک نے اپنی خاص مدد سے پاکستان کو فتحِ مبین عطا کرکے بے پناہ عزت بخشی ہے۔ پوری پاکستانی قوم کو اُس کے سامنے سر جھکا دینا چاہیے، اپنی خامیوں اور کوتاہیوں سے توبہ کرنی چاہیے اور آیندہ زندگیوں کو اس کے احکامات کے عین مطابق گذارنے کا پختہ عہد کرنا چاہیے۔\nقدرت کی طرف سے بخشے گئے اس موقع کا درست استعمال کرکے ہم پاکستانیوں کو ایک اعلیٰ معیار کی قوم بناسکتے ہیں۔ لیکن اگر یہ موقع ضایع کردیا تو پھر کسی بڑی آزمائش سے دوچار ہوسکتے ہیں۔ جس طرح پہلے کہا گیا ہے۔ ہر بحران کی کوکھ سے کارآمد مواقع (opportunities) جنم لیتے ہیں اور جنگ کے نتیجے میں قومیں بنتی بھی ہیں اور فنا کے گھاٹ بھی اتر جاتی ہیں۔\nحالیہ پاک بھارت جنگ سے پاکستان میں ایک نئی قوم نے جنم لیا ہے۔ ایک پُراعتماد، بہادر، غیرت مند، خوددار۔ اپنے دست وبازو پر بھروسہ کرنے والی اور اپنے مستقبل کے بارے میں پرامید قوم۔ اِس فتح نے پاکستان کو ایک تاریخی موقع عطا کیا ہے جسے بروئے کار لاکر ہم قوم کے اندر پائے جانے والے حُب الوطنی کے جذبے کو قومی یکجہتی میں ڈھال سکتے ہیں اور اس ملک کے تمام صوبوں اور علاقوں میں رہنے والے باشندوں کو ایک متحد اور مضبوط قوم میں تبدیل کرسکتے ہیں۔\nیہی ہدف ہماری ترجیحِ اوّل ہونا چاہیے۔ قومی یکجہتی کے حصول کے علاوہ ایک اعلیٰ اخلاق وکردار کی حامل قوم تیار کرنا،ملک کے ہر ادارے میں انصاف کو یقینی بنانا، اورتمام قومی اداروں اور میڈیا کی نظریاتی سمت کو بانیانِ پاکستان کے افکار اور نظریات سے ہم آہنگ کرنا۔ ہمارے بڑے اھداف ہونے چاہئیں۔\nسب سے پہلے ہدف یعنی قومی یکجہتی کے حصول کے لیے ضروری ہے کہ قوم کے ناراض اور aggrieved افراد کی شکایات کا ہمدردانہ جائزہ لیا جائے اور ان کے ساتھ نرمی اور عفوودرگذر کا طرزِ عمل اختیار کیا جائے۔ ناراض عناصر میں ایک بڑی پارٹی پی ٹی آئی ہے۔\nاس سے تعلق رکھنے والے جو افراد 9 مئی کے حملوں میں ملوّث تھے، ان کا ٹرائیل مکمل کرکے انھیں سزائیں دلوائی جائیں اور جن بدبختوں نے حالیہ پاک بھارت جنگ میں وطنِ عزیز کے محافظوں کی مخالفت کی اورجو دشمن کے حامی اور ہمنوا بن کر ان کا بیانیہ پھیلاتے رہے وہ ناقابلِ معافی جرم کے مرتکب ہوئے ہیں، انھیں بھی قانون کے مطابق سزا دی جائے۔ مگر جو لوگ محض سیاسی مخالفت یا پارٹی سے وابستگی کی بناء پر جیلوں میں بند ہیں، ان کے ساتھ نرمی کی جائے۔\nفوری طور پر پی ٹی آئی کی خواتین کو رہا کردیا جائے اور شاہ محمود قریشی جیسے اعتدال پسند راہنما اگر وہ تشدّد کی کسی کارروائی میں ملوّث نہیں رہے، انھیں بھی رہا کرنا چاہیے۔ جہاں تک بلوچستان کے ناراض عناصر کا تعلق ہے، ان کا بھی نئے سرے سے جائزہ لیا جائے، جو افراد سیکیوریٹی فورسز پر حملوں میں ملوّث رہے ہیں، ان کا ٹرائل کرکے سزائیں دلائی جائیں اور جو عملی طور پر ایسی کاروائیوں میں ملوّث نہیں رہے، ان کے ساتھ بھی نرمی اختیار کی جائے اور کچھ شرائط کے ساتھ انھیں قومی دھارے میں شامل کیا جائے۔\nبلوچستان کے بارے میں جو فیصلہ ساز ماہرنگ بلوچ اور مولانا ہدایت الرحمن میں ہی فرق نہیں کرسکے اور دونوں کو ایک ہی لاٹھی سے ہانک رہے ہیں وہ یقیناً دانش، تدبّر اور قومی سوچ سے محروم ہیں۔ بلوچستان کے بارے میں وہاں کے حقیقی نمایندوں پر مشتمل کمیٹی بنائی جائے جس میں مولانا ہدایت الرحمن، ڈاکٹر عبدالمالک بلوچ اور نوابزادہ زھری کو ضرور شامل کیا جائے۔ فوری کرنے والے اور longterm اقدامات کے بارے میں ان کی سفارشات کا صدر، وزیراعظم اور آرمی چیف اکٹھے بیٹھ کر جائزہ لیں اور ایسے فیصلے کریں جن سے قومی یکجہتی اور اتحاد کمزور ہونے کے بجائے مضبوط ہو۔\nقومی یکجہتی کے لیے ایک چیز جو زہرِ قاتل کی حیثیّت رکھتی ہے وہ ہے اوورسیز پاکستانیوں کا میزبان ملک کی سیاست میں حصّہ لینے کے بجائے پاکستان کی سیاست سے چمٹے رہنا اور آپس میں گالم گلوچ اور لڑائی مارکٹائی کا مظاہرہ کرکے پوری دنیا میں وطنِ عزیز کی بے عزّتی اور جگ ہنسائی کا موجب بننا۔ راقم اس سلسلے میں بارہا لکھ چکا ہے کہ خدارا اوورسیز پاکستانیوں کو تقسیم نہ ہونے دیں۔ بیرونی ملک رہنے والے پاکستانی متحد رہیں اور وہاں کی سیاست میں حصہ لے کر اپنے اثرورسوخ میں اضافہ کریں۔\nاب وقت آگیا ہے کہ اسلام آباد کی حکمران جماعتیں خود پہلا قدم اٹھائیں اور دوسرے ملکوں میں اپنی پارٹیوں کی تمام شاخیں اور دفاتر ختم کردیں۔ اس سلسلے میں قانون سازی بھی کرنی پڑے تو ضرور کی جائے کہ بیرونِ ممالک میں رہنے والے پاکستانی پاکستان کی کسی سیاسی پارٹی سے وابستہ نہیں ہوسکیں گے اور نہ ہی کسی پارٹی کا دفتر کھولیں گے اور نہ ہی پاکستان کی کسی سیاسی پارٹی کا جھنڈا اٹھائیں گے۔ وہاں تمام پاکستانی متحد ہوکر قومی تقریبات منائیں جہاں صرف اور صرف پاکستانی پرچم بلند ہو اور اس کے علاوہ کوئی اور پرچم نظر نہ آئے۔\nہمارا دوسرا ہدف ایک اعلیٰ اخلاق وکردار کی حامل قوم کی تشکیل ہونا چاہیے۔ فتح کے ماحول سے فائدہ اٹھاتے ہوئے اگر ہم یہ ہدف حاصل کرنے میں کامیاب ہوجاتے ہیں تو یہ جنگ کی فتح سے بھی بڑی فتح ہوگی۔ اِس وقت ہماری قوم جن دو بڑے امراض کا شکار ہے وہ ہیں اخلاقی گراوٹ اور احساسِ کمتری۔ تلخ حقیقت یہ ہے کہ مغرب سے مرعوبیت اور غلامی ہماری نس نس میں سرایت کرچکی ہے۔ بددیانتی، جھوٹ، فراڈ اور دھوکہ دہی کا زہر ہماری رگوں میں خون کی طرح دوڑنے لگا ہے۔\nاس سے زیادہ دکھ کی بات کیا ہوسکتی ہے کہ بیرونِ ممالک تمام جیلوں میں سب سے زیادہ تعداد پاکستانیوں کی ہے۔ یہ ایسے شرمناک حقائق ہیں جن کی وجہ سے ہمارے حکمرانوں کی نیندیں حرام ہو جانی چاہیئیں۔ فتح وکامرانی کے اس ماحول کو استعمال کرتے ہوئے، معاشرے کے مختلف شعبوں کے پاکیزہ کردار اور نیک نام افراد کی مشاورت سے ایسا نسخہ اور ایسا علاج تلاش کیا جائے جس سے قوم کے نوجوان ان بیماریوں سے نجات حاصل کرلیں۔ اس کے لیے کردار سازی کے لیے بڑے بھرپور انداز میں جدوجہد کرنے کی ضرورت ہے۔\nیورپ اور مڈل ایسٹ جانے والے مزدوروں اور زائرین کے لیے دو ہفتے کا تربیتی کورس ترتیب دیا جائے جس میں منتخب شدہ گیسٹ اسپیکرز ان سے خطاب کریں جو ان کا احساسِ تفاخر بیدار کرکے انھیں اچھی طرح باور کرائیں کہ تم ایک فاتح قوم کے شہری ہو۔ تم اس ملک کے نمایندے ہو، جس کا اب پوری دنیا میں بے حد احترام اور وقار ہے، اس لیے تم پر لازم ہے کہ کبھی کوئی ایسا کام نہ کرو جس سے پاکستان کی عزّت پر داغ لگے اور تمہارے ملک کا نام بدنام ہو۔\nسفارتخانوں کو سخت ہدایات دی جائیں کہ وہ بھی پاکستانی باشندوں کو monitor کرتے رہیں۔ اور اس ضمن میں کمیونیٹی سے بھی معلومات لیتے رہیں۔ جونہی کوئی باشندہ مشکوک حرکات کا مرتکب پایا جائے۔ سفارتخانہ خود اس کا نوٹس لے اور اسے فوراً deport کرادے۔ اور پھر آیندہ دس سال کے لیے اس پر اور اس کی پوری فیمیلی پر بیرونِ ملک سفر پر پابندی لگادی جائے۔\nگھر اور اسکول۔ جو کبھی سب سے بنیادی اور سب سے موثر تربیت گاہیں ہوتی تھیں کچھ عرصے سے غیر فعال ہوچکی ہیں، انھیں پھر سے فعال کیا جائے، گھر اور اسکول میں بچوں کو اچھائی برائی، حلال وحرام اور قانون کے احترام کے بارے میں sensitise کیا جائے۔ اس کے علاوہ جھوٹ، بددیانتی، نشہ، چوری اور بدکاری سے نفرت نوجوانوں کے رگ وپے میں اتاردی جائے اور سچائی، دیانتداری اور سادگی کی اہمیّت ان کے دلوں میں راسخ کردی جائے۔\nاس سلسلے میں میڈیا کو ساتھ ملایا جائے اور آڈیوز اور وڈیوز کے موثر استعمال سے نوجوانوں کی تربیّت کی جائے۔ ہر سطح پر سادگی کا چلن رائج کیا جائے اور مہنگے ملبوسات، بڑے بنگلوں اور مہنگی کاروں کی حوصلہ شکنی جائے مگر تربیّت کا سب سے موثر طریقہ یہ ہے کہ حکمران اور افسران خود مثال بنیں۔\nلاکھوں روپے کے کپڑوں میں ملبوس حکمران سادگی کا درس دینگے تو کوئی نہیں سنے گا۔ اگلے ھدف کا حصول انتہائی اہم ہے حکمران اس بات کو یقینی بنائیں کہ شہریوں کو ہر ادارے سے انصاف ملے۔ اگر شہریوں کا عدالتوں اور نظامِ انصاف پر سے اعتماد اٹھ جائے تو پھر وہ ریاست سے لاتعلق ہوجاتے ہیں۔ اور آخری مگر سب سے ضروری بات یہ ہے کہ تمام قومی اداروں خصوصاً میڈیا کی نظریاتی سمت کو پاکستان کے بانیوں کے افکار اور نظریات سے ہم آہنگ کیا جائے۔ اس پر تفصیل سے لکھوں گا۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "dbca3bf46d967ddb7ef8dcbccf6d5fd5",
        "title": "سب سے پہلے پاکستان",
        "link": "https://www.express.pk/story/2762367/sab-se-pehle-pakistan-2762367/",
        "image_url": "https://img.express.pk/logo/expresslogo.webp",
        "article": "بھارت نے 54 سال بعد اس پاکستان پر حملہ کیا جو اب 1971 کی جنگ سے قبل کا پاکستان نہیں، جسکا نصف سے زیادہ حصہ جدا کروا کر بنگلہ دیش بنوانے میں کامیاب ہو گیا تھا ۔\nبھارت پاکستان کے دو صوبوں میں دہشت گردی کرا رہا ہے، بلوچستان میں بھارت سالوں سے بی ایل اے، مجید بریگیڈ اور علیحدگی پسندوں کی بھرپور سرپرستی اور دل کھول کر مالی معاونت کر رہا ہے اور صرف دو ماہ قبل ہی اس نے جعفر ایکسپریس میں اپنے پالتو دہشت گردوں سے حملہ کرا کر بے گناہ مسافروں کو یرغمال بنوا کر من مانے مقاصد حاصل کرنے کی مذموم کوشش کی تھی جس کو پاک فوج نے اپنی حکمت عملی سے ناکام بنا دیا تھا۔چھ اور سات مئی کی شب بھارت نے پاکستان پر رات کی تاریکی میں خود حملہ کیا اور 6 مئی کو ہی بلوچستان کے ضلع کچھی کے علاقے مچھ میں بی ایل اے کے دہشت گردوں کے ذریعے پاکستانی فورسز پر حملہ کرایا جس میں ایک بار پھر سات بہادر سپوت شہید ہوئے۔\nبھارتی ایجنسی ’’را‘‘ پہلگام فالس فلیگ میں ناکامی کے بعد پھر سرگرم ہوگئی ہے اور اس نے اپنی پراکسیز کو سرگرم کر دیا ہے اور کوئٹہ ، گوادر اور کراچی کی اہم شاہراہ پر واقع شہر خضدار کو ٹارگٹ کرا رکھا ہے۔ ’’را‘‘ نے فتنہ الخوارج اور غیر قانونی طور پر وہاں رہنے والے افغانوں کے ذریعے دہشت گردی کا سلسلہ مزید بڑھانے کی ہدایات دی ہیں اور اپنے حامی دہشت گردوں کو افغانستان سے ملحقہ علاقوں سے ریکی کرائی اور خود کش بمباروں کو استعمال کرنے کا منصوبہ بنا رکھا ہے۔\nافغانستان کی طالبان حکومت بھی بھارتی سازش میں ملوث ہے اور افغانستان میں چھپے ہوئے ٹی ٹی پی کے دہشت گردوں کے خلاف کوئی کارروائی نہیں ہونے دے رہی ہیجن کے خلاف ایکشن لینے کے افغان حکومت صرف دعوے کرتی ہے مگر عملی طور پر ٹی ٹی پی کے خلاف ایکشن نہیں لیا جاتا تاکہ افغانستان سے ملحق دو صوبوں خیبرپختونخوا اور بلوچستان میں دہشت گردی جاری رکھی جائے۔ خیبرپختون خوا میں دہشت گرد ٹی ٹی پی اور بلوچستان میں کالعدم بی ایل اے کی سرکوبی اور ان کی دہشت گردی روکنے کے لیے پاکستانی فوج دن رات کوشش میں مصروف ہے ۔\nپاکستان کے پہلے ایوبی مارشل لا کے فوجی صدر جنرل ایوب نے اپنی ایک کتاب میں کہا تھا کہ ’’ ہمیں دوست ضرور چاہئیں مگر آقا نہیں جو ہمیں ہدایات دیں۔‘‘ پاکستان میں 1999 میں اقتدار میں آنے والے فوجی حکومت کے سربراہ جنرل پرویز مشرف نے اپنے دور میں بھارت اور پاکستان کے درمیان دوستانہ تعلقات استوارکرنے کی بہت کوشش کی تھی اور بھارت کا دورہ کیا تھا مگر پاکستان کی دشمنی میں انتہا پر پہنچے ہوئے بھارتی حکمرانوں نے جنرل پرویز مشرف کی کوشش کامیاب نہیں ہونے دی تھی۔ نریندر مودی وزیر اعظم بناہے اور اسے جب سیاسی ضرورت پوری کرنی ہوتی ہے وہ پاکستان کے خلاف جارحیت شروع کر دیتا ہے ، اس نے 2019 میں دوسری بار حصول اقتدار کے لیے پلوامہ کا جھوٹا ڈرامہ رچا کر اپنے عوام کو پاکستان کے خلاف مزید بھڑکانے کی کوشش کی تھی ۔\nپلوامہ میں ناکامی کے بعد اب مودی حکومت نے پہلگام میں دوسری دہشت گردی کرائی مگر دنیا نے پہلگام کے واقعے پر لگائے جانے والے الزامات پر یقین نہیں کیا اور عالمی ماہرین نے بھارت کو امن کے لیے خطرہ قرار دے دیا ہے۔ بھارت نے عالمی سطح پر اپنی شرمندگی مٹانے کے لیے جھوٹوں کی فیکٹریاں کھول لی ہیں ۔ اپنے عوام کو دکھانے کے لیے AI سے ایڈٹ شدہ وڈیوز چلائیں اور الزام لگایا کہ پاکستانی طیاروں نے حملے کیے جس پر بھارتی فوج نے ایک پاکستانی طیارہ گرا لیا ہے جب کہ پاکستان کے تمام جہاز محفوظ ہیں جب کہ خود بھارت نے پاکستان کے 14 شہروں پر اسرائیلی ساختہ 30 ڈرونز برسائے جس سے تین پاکستانی شہید ہوئے جب کہ 31 شہری پہلے شہید ہوئے تھے مگر بھارت اپنے جانی نقصان کا ثبوت نہیں دے رہا کیونکہ ایسا ہوا ہی نہیں ہے۔\nپاکستانی فوج اور عوام نے مل کر بھارتی جارحیت ناکام بنا دی اور دنیا کو بتا دیا کہ عوام اپنی فوج کے مکمل طور پر ساتھ ہیں اور ہمارے لیے اب بھی سب سے پہلے پاکستان ہی ہے دیگر مقامی معاملات کی کوئی اہمیت نہیں کیونکہ یہ ملک ہے تو ہم سب ہیں۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "2a4286b8018369403fc0fd5b03e9652e",
        "title": "صحافت کی مزاحمت",
        "link": "https://www.express.pk/story/2762366/sahafat-ki-muzahimat-2762366/",
        "image_url": "https://img.express.pk/logo/expresslogo.webp",
        "article": "صحافت محض ایک پیشہ نہیں ایک مسلسل جدوجہد ہے۔ یہ سچ کے چراغ کو ہاتھوں میں تھامے طوفانوں کے بیچ روشنی کی تلاش کا نام ہے۔ یہ ان آوازوں کی نمایندگی ہے جو بازارِ زر میں بکنے کو تیار نہیں ہوتیں، جو اقتدار کے ایوانوں میں گونگی کردی جاتی ہیں، جو سچ بولنے کی قیمت اپنی جان سے چکاتی ہیں۔\nتین مئی دنیا بھر میں آزادیِ صحافت کے دن کے طور پر منایا جاتا ہے مگر ہمارے ہاں یہ دن محض رسمی طور پر منایا جاتا ہے، وہ صحافی جو ریاستی جبر، عدالتی بے حسی اور سرمایہ دارانہ نظام کے پنجوں میں سسک رہے ہیں، اُن کے لیے یہ دن نوحہ ہے ،جشن نہیں۔ ہمارے ملک میں صحافی ہونا اور سچ لکھنا آسان نہیں ہے۔\nکبھی صحافی قتل ہو رہے ہوتے ہیں اورکبھی اغوا ہوتے ہیں ،کبھی مذہبی انتہا پسند فتوے دیتے ہیں اورکبھی محبِ وطن کہلانے والے لوگ گالیاں دے کر خاموشی مسلط کرتے ہیں اور اگر کوئی پھر بھی لکھنے کا حوصلہ کرے تو اسے یا تو گمشدہ کر دیا جاتا ہے یا پھر عدالتوں کے چکر میں پھنسا دیا جاتا ہے یا بے روزگار کر کے ایسے حالات پیدا کردیے جاتے ہیں کہ فاقہ کشی کی نوبت آ جاتی ہے، مگر سوال یہ ہے کہ آخر یہ خاموشی کیوں ضروری سمجھی جاتی ہے؟ کس بات کا ڈر ہے؟ سچ سے اتنی وحشت کیوں؟\nہم جانتے ہیں کہ صحافت کی آزادی کی دشمن محض آمریت نہیں بلکہ جمہوریت کے لبادے میں چھپے وہ نظام بھی ہیں جو عوام کے بجائے اشرافیہ کے مفاد کی نگہبانی کرتے ہیں۔ آج کا دور ایک طرف جدید ٹیکنالوجی کا ہے جہاں AI الگورتھم اور ڈیجیٹل پلیٹ فارمزکی بھرمار ہے مگر دوسری طرف وہی پرانی غلامی ہے۔ صرف چہروں اور ہتھکنڈوں کی تبدیلی ہوئی ہے۔ آج کا صحافی ’’کی بورڈ ‘‘کے پیچھے بیٹھ کر لکھتا ہے، مگر اس کی سانسیں اب بھی مقتدرہ کی مرضی سے آتی جاتی ہیں۔\nعالمی سطح پر بھی صحافت ایک آزمائش سے گزر رہی ہے۔ فلسطین میں غزہ میں جب اسرائیلی بمباری کے دوران درجنوں صحافی شہید ہوئے تو مہذب دنیا کی زبانیں گنگ تھیں۔ یوکرین کی جنگ ہو، افغانستان میں طالبان کی واپسی ہو یا بھارت میں مودی سرکار کا عروج ہر جگہ وہی کہانی ہے جو لکھے گا وہ مارا جائے گا، جو بولے گا، وہ دبایا جائے گا اور وہ جو غیر جانب دار کہلاتے ہیں وہ دراصل خاموش تماشائی ہیں۔ ایک طرح سے ظلم کے شریک۔\nپاکستان میں صحافت کی تاریخ خود ایک جدوجہد کی کہانی ہے۔ نثار عثمانی، منہاج برنا، فیض احمد فیض سب نے اپنے اپنے دور میں سچ لکھا اور اس کی قیمت چکائی۔ آج بھی کئی صحافی ایسے ہیں جو اپنے قلم کی حرمت پر سودے بازی نہیں کرتے۔ چاہے ان کے خلاف مقدمات ہوں یا دھمکیاں وہ ان صحافیوں کی صف میں کھڑے ہیں جنھوں نے ہمیشہ مظلوم کا ساتھ دیا۔ چاہے مظلوم بلوچ ہو، پشتون ہو، سندھی ہو یا کسی چھوٹے اخبار کا رپورٹر۔\nیہ سوال محض صحافت سے نہیں بلکہ ایک وسیع تر سماجی خوف سے جڑا ہوا ہے۔ سچ بولنے والا فرد معاشرے میں اجنبی بنا دیا جاتا ہے۔ اسے نہ صرف مقتدر حلقے بلکہ اکثر اپنے ہم پیشہ افراد بھی تنہا چھوڑ دیتے ہیں۔ کئی نوجوان صحافی جب اس پیشے میں قدم رکھتے ہیں تو وہ خواب لیے آتے ہیں کہ وہ حق کا ساتھ دیں گے مگر جلد ہی انھیں سمجھا دیا جاتا ہے کہ سمجھ داری اور خاموشی میں فرق صرف ایک نوکری کا ہے۔ انھیں یہ باورکرایا جاتا ہے کہ اگر تم نے سوال اٹھایا تو تم پر ایجنٹ کا الزام لگے گا، تمہیں غدار یا بیرونی ایجنٹ کہا جائے گا۔\nآج میڈیاانڈسڑی خود آزادیِ صحافت کی مخالف ہے۔ اس کی ترجیحات میں صحافیوں کا تحفظ نہیں ریٹنگز اور کاروبار ہے۔ کئی رپورٹرز اپنی جان ہتھیلی پر رکھ کر خبر دیتے ہیں مگر ان کی خبر کسی مفاد سے متصادم ہو تو یا تو دبا دی جاتی ہے یا توڑ مروڑ کر پیش کی جاتی ہے۔\nصحافت جو کبھی مظلوموں کی آواز تھی آج بعض جگہوں پر صرف طاقتوروں کا ہتھیار بن چکی ہے۔عوام کو یہ سوچنا ہوگا کہ جب کوئی صحافی لاپتا ہوتا ہے یا کسی اخبار میں سچ پر مبنی رپورٹ نہیں چھپتی تو اصل نقصان کسے ہوتا ہے؟ عوام ہی وہ محروم طبقہ ہے جس کی آواز دبا دی جاتی ہے۔ صحافی جب سوال نہیں پوچھے گا تو عوام کو جواب کون دے گا؟ پارلیمان ہو، عدالتیں ہوں یا سڑکوں پر احتجاج ان سب کی تصویر اور آواز صحافی ہی تو ہوتا ہے، اگر وہ بھی خاموش ہو جائے تو سمجھ لیجیے کہ سماج نے اپنی سانس روک لی ہے۔\nیاد رکھیے آزادیِ صحافت صرف صحافی کا مسئلہ نہیں یہ جمہوریت کا بنیادی ستون ہے۔ جب صحافی آزاد نہ ہو تو عوام اندھیرے میں رکھے جاتے ہیں۔ جب سوال پوچھنے والے کو غدارکہا جائے تو سمجھ لیجیے کہ اقتدار میں بیٹھے لوگ کتنے کمزور ہیں۔ طاقتور ہمیشہ سچ سے ڈرتا ہے۔ وہ چاہتا ہے کہ سچ کو دبا دیا جائے یا کم ازکم اتنا کمزورکردیا جائے کہ وہ گونگا ہو جائے۔\nہمیں یاد رکھنا چاہیے کہ صحافت کی آزادی کوئی مہربانی نہیں یہ ایک حق ہے۔ یہ حق صحافیوں نے خود چھینا ہے مارکھا کر، قید ہو کر، لاپتا ہوکر۔ آج کے نوجوان صحافیوں کو چاہیے کہ وہ اس میراث کو صرف موبائل جرنلزم یوٹیوب چینلز یا ریٹنگز کی بھینٹ نہ چڑھائیں بلکہ ان نظریاتی بنیادوں سے جڑیں جو صحافت کو مزاحمت بناتی ہیں جو اسے اقتدار کے سامنے سوال بناتی ہیں۔\nآج کے دور میں جب اصل خبر دفن ہو جاتی ہے ہمیں وہ صحافی یاد رکھنے چاہئیں جو سچ کی تلاش میں شہید ہوئے۔ صحافیوں کو گولیوں سے بھون دیا گیا، تشدد کیا گیا۔ وہ سب جو لاپتا ہیں جو آج بھی واپس نہیں آئے، ان کی داستانیں ہمارے ضمیر پر ایک قرض ہیں۔ یہ کالم ان تمام لوگوں کے لیے ہے، جو آج بھی قلم کو تلوار سے زیادہ مؤثر سمجھتے ہیں۔\nجو جانتے ہیں کہ جھوٹ کی دیوار چاہے کتنی ہی اونچی ہو، سچ کا ایک جملہ اسے لرزا دیتا ہے اور جو مانتے ہیں کہ صحافت کا اصل مقصد طاقت کے ایوانوں کی خوشامد نہیں عوام کے دکھوں کو زبان دینا ہے۔یہ وقت ہے کہ ہم سوال کریں کیا ہم واقعی آزاد ہیں؟ کیا ہمارا میڈیا عوام کی نمایندگی کر رہا ہے یا مفادات کا غلام ہے؟ ہمیں فیصلہ کرنا ہوگا کہ ہم کس طرف کھڑے ہیں؟ سچ کے ساتھ یا خاموشی کے ساتھ۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "441c20f74a665c41db1da900a78e618b",
        "title": "کشش بلوچ، مہر گڑھ کی وارث",
        "link": "https://www.express.pk/story/2762365/kashish-baloch-mehrgarh-ki-waris-2762365/",
        "image_url": "https://img.express.pk/logo/expresslogo.webp",
        "article": "جب بلوچستان کا ذکر آتا ہے تو ذہن میں پسماندگی، شورش، محرومیاں اور لاپتہ افراد کا تصور ابھرتا ہے، مگر ان اندھیروں میں ایک روشن چراغ ’’کشش بلوچ ‘‘کے نام سے جل اٹھا ہے، جو نہ صرف رخشان ڈویژن کی بلکہ پورے بلوچستان کی بیٹیوں کے لیے امید کی علامت بن چکی ہیں۔\nضلع نوشکی 25 سالہ ہندو لڑکی کشش بلوچ نے صوبائی مقابلے کا (پی ایس سی) امتحان پاس کر کے ایک نئی تاریخ رقم کی ہے، وہ رخشان ڈویژن سے پہلی خاتون اسسٹنٹ کمشنر بن گئی ہیں۔ یہ کامیابی محض ایک انفرادی کارنامہ نہیں بلکہ اس بات کا ثبوت ہے کہ اگر بلوچستان کے نوجوانوں، خصوصاً خواتین کو مواقعے دیے جائیں تو وہ بھی ملک کے اعلیٰ ترین اداروں میں جگہ بنانے کی صلاحیت رکھتی ہیں۔\nکشش بلوچ نے ابتدائی تعلیم نوشکی سے حاصل کی اور بعد ازاں بلوچستان یونیورسٹی کوئٹہ سے سوشیالوجی اور پولیٹیکل سائنس میں ماسٹرزکیا۔ ان کی علمی جستجو نے انھیں وقت سے پہلے ہی مقابلے کے امتحان کی تیاری کی طرف راغب کیا۔\nیہی نظم، ہمت اور بصیرت انھیں اس مقام تک لے آئی ہے جہاں آج وہ کھڑی ہیں۔ کشش بلوچ کا کہنا ہے کہ سول سروس میں شامل ہونا ان کے لیے صرف ایک کامیابی نہیں بلکہ ایک خواب کی تعبیر ہے۔ ان کی خواہش ہے کہ وہ اس پلیٹ فارم سے اپنے صوبے اور عوام کی خدمت کریں، خاص طور پر ان نوجوانوں کے لیے جو وسائل کی کمی اور معاشرتی رکاوٹوں کے باعث پیچھے رہ جاتے ہیں۔\nان کا کہنا ہے کہ وہ سول سروس میں شمولیت کو ایک بڑے اعزاز کے ساتھ ایک بھاری ذمے داری بھی سمجھتی ہیں۔ ان کی نظر میں سول سروس صرف ایک پیشہ نہیں، بلکہ عوامی خدمت کا مقدس وسیلہ ہے، وہ اس نظام کا ایسا چہرہ بننا چاہتی ہیں جو اقلیتوں، خواتین اور پسماندہ طبقات کی آواز بنے۔\nان کی کامیابی ان تمام والدین کے لیے بھی ایک پیغام ہے جو بیٹیوں کو تعلیم سے محروم رکھتے ہیں۔ کشش بلوچ آج اس مقام پر ہیں کیونکہ ان کے والدین نے ان پر یقین کیا، انھیں تعلیم دلوائی، خواب دیکھنے دیے اور ان خوابوں کی تعبیرکے لیے راستہ ہموارکیا۔ بلوچستان امورکے ماہر صحافی عزیز سنگھور لکھتے ہیں کہ آج جب بلوچستان مختلف بحرانوں کا سامنا کر رہا ہے، تو کشش بلوچ جیسے کردار ہمارے لیے نشانِ امید ہیں۔\nبلوچستان کو مزید کشش بلوچوں کی ضرورت ہے اور یہ تب ہی ممکن ہے جب ہم تعلیم، مساوات اور مواقع کی فراہمی کو ہر فرد کا بنیادی حق تسلیم کریں۔ کشش بلوچ کی کامیابی محض ایک تعلیمی یا پیشہ ورانہ سنگِ میل نہیں، بلکہ ایک تہذیبی استعارہ ہے۔ ان کا تعلق ہندو دھرم سے ہے، جو بلوچستان کی صدیوں پرانی مذہبی ہم آہنگی، تنوع اور قبولیت کا جیتا جاگتا ثبوت ہے۔\nمہرگڑھ کی قدیم تہذیب سے لے کر آج تک، بلوچستان کی سر زمین پر مختلف مذاہب، اقوام اور ثقافتوں نے ایک دوسرے کے ساتھ جینے کا سلیقہ سیکھا ہے۔ کشش بلوچ اسی روایت کی ایک تازہ مثال ہیں۔ کشش بلوچ کی کامیابی ہمیں یاد دلاتی ہے کہ بلوچستان میں اگر وسائل، تعلیم اور اعتماد دیا جائے تو یہاں کے نوجوان صرف صوبے نہیں، بلکہ ملک اور انسانیت کی خدمت کے لیے نمایاں کردار ادا کر سکتے ہیں۔ ان کی شخصیت مذہبی رواداری، تعلیمی وقار اور خدمتِ خلق کا حسین امتزاج ہے۔\n بلوچستان میں تعلیمی صورتحال انتہائی تشویشناک ہے اور یہ بلوچستان کی پسماندگی کی ایک بڑی وجہ بن چکی ہے۔ یہاں کی شرحِ خواندگی 46 فیصد ہے، جس میں 63 فیصد مرد اور 26 فیصد خواتین پڑھائی میں حصہ لیتی ہیں۔ یہ اعداد و شمار خود ہی بتاتے ہیں کہ خواتین کی تعلیم کی صورتحال خاص طور پر کمزور ہے۔\nایک رپورٹ کے مطابق 65 فیصد دیہی لڑکیاں کبھی اسکول نہیں گئیں۔ بلوچستان میں 36 لاکھ بچوں میں سے صرف 13 لاکھ بچے اسکول جاتے ہیں اور ان میں اکثریت لڑکوں کی ہے۔ لڑکیوں کی تعلیم کے لیے صرف دور دراز علاقوں میں محدود اسکولز موجود ہیں، اور اس کے علاوہ صرف درجن بھر ڈگری کالجز ہیں۔ گیارہ اضلاع میں تو لڑکوں کے لیے بھی ڈگری کالجز نہیں ہیں۔\nبلوچستان میں 900 گھوسٹ اسکولز ہیں، جہاں کوئی تعلیمی سرگرمی نہیں ہو رہی۔ مزید یہ کہ ڈیڑھ لاکھ اساتذہ کا ریکارڈ بھی موجود نہیں، اور 3 لاکھ طلبہ کا جعلی ریکارڈ بنایا گیا ہے، جو کہ تعلیم کے معیار اور اداروں کی کرپشن کی بدترین مثال ہے۔\nبلوچستان کے 36 فیصد اسکولز میں پینے کا صاف پانی نہیں ہے، جب کہ 56 فیصد اسکولوں میں بجلی کی فراہمی نہیں ہے۔ تعلیمی اداروں کی بنیادی سہولتوں کا فقدان طلبہ کی تعلیم میں رکاوٹ ڈال رہا ہے اور ان کی تعلیمی ترقی کو شدید نقصان پہنچا رہا ہے۔ بلوچستان کے کالجز اور یونیورسٹیز کی صورت حال بھی انتہائی خراب ہے۔ بولان میڈیکل یونیورسٹی میں 6 ماہ سے تدریس معطل ہے۔ ان میں سے اکثر اداروں میں فیسوں میں مسلسل اضافہ ہو رہا ہے، ہاسٹلز کی کمی ہے۔\nعزیز سنگھور مزید لکھتے ہیں کہ بلوچستان کی سیاسی تاریخ پر اگر ایک تنقیدی نگاہ ڈالی جائے تو یہ حقیقت عیاں ہو جاتی ہے کہ سردار اور نواب طبقہ ہمیشہ سے کسی نہ کسی سامراجی طاقت کا آلہ کار رہا ہے۔ برطانوی سامراج کے دور میں انھی سرداروں نے انگریز سرکار کی وفاداری کا دم بھرا، مراعات حاصل کیں اور بلوچ عوام کو محکوم بنائے رکھا۔ آج یہی طبقہ بلوچستان کے اقتدار پر قابض ہے۔ صرف اس صدی کی تاریخ کا جائزہ لیا جائے تو یہ حقائق ظاہر ہوتے ہیں کہ بلوچستان میں چلنے والی سیاسی تحریک ایک انقلابی اور عوامی تحریک کے طور پر ابھری ہے جس میں نوجوانوں میں لڑکیوں کی تعداد زیادہ ہے۔ جس کی سب سے بڑی خوبی اس کا نظریاتی ڈھانچہ ہے۔\nیہ تحریک کارل مارکس کے طبقاتی نظریے پر استوار ہے، جس نے بلوچ سماج میں رائج صدیوں پرانے سرداری نظام کو چیلنج کیا اور مظلوم طبقات کو متحرک کیا۔ مارکسی فلسفہ نے بلوچ نوجوانوں کو طبقاتی شعور دیا، جس کے نتیجے میں تحریک کی قیادت اب مراعات یافتہ اشرافیہ کے بجائے متوسط اور نچلے طبقے سے تعلق رکھنے والے سیاسی کارکنوں کے ہاتھ میں ہے۔\n اسلام آباد کے آئین ساز اداروں کے ماہرین کو بلوچستان کے سماج کے نئے حقائق کا ادراک کرنا چاہیے، اب نوجوان قیادت خواتین کے پاس ہے۔ ان نوجوانوں سے بات چیت کا کوئی راستہ نکالا جانا چاہیے۔ بلوچستان کے نوجوانوں میں ٹیلنٹ ہی ٹیلنٹ ہے۔ اس ٹیلنٹ سے فائدہ اٹھانے کے لیے نوآبادیاتی سوچ تبدیل کرنا ہوگی۔",
        "published_date": "Wed, 21 May 2025 03:39:15 UTC",
        "source": "Express Urdu"
    },
    {
        "guid": "3dedab837f12ccb20ce968a40c018239",
        "title": "ایک سبق آموز روداد",
        "link": "https://www.express.pk/story/2762364/ek-sabaq-amoz-rodaad-2762364/",
        "image_url": "https://img.express.pk/logo/expresslogo.webp",
        "article": "سہیل خان پنجاب اسمبلی کے رکن ہیں۔ وہ پی پی 240 بہاولنگر سے آزاد امیدوار کے طور پر منتخب ہوئے ہیں۔ تاہم یہ ذہن میں رکھیئے کہ وہ سنی اتحاد کونسل یا تحریک انصاف والے آزاد امیدوار نہیں تھے۔\nوہ مسلم لیگ (ن) اور تحریک انصاف دونوں سیاسی جماعتوں کے نمایندوں کو ہرا کر منتخب ہوئے ہیں۔اس لیے میں یہ کہہ سکتا ہوں کہ وہ حقیقی آزاد رکن پنجاب اسمبلی ہیں۔بعد میں انھوں نے مسلم لیگ (ن) کو جوائن کیا تھا۔ وہ ایک صحافی بھی ہیں۔ بہاولنگر میں وہ صحافت بھی کرتے رہے ہیں۔ لیکن اپنے خدمت خلق کی وجہ سے وہ مسلم لیگ ن اور پی ٹی آئی جیسی بڑی سیاسی جماعتوں کے نمایندوں کو ہرانے میں کامیاب ہوئے ہیں۔\nسہیل خان کی کہانی بھی عجیب ہے۔ وہ آجکل اپنی خدمت خلق کے جذبہ کی قیمت ادا کر رہے ہیں۔ میں نے ان کی کہانی سنی ہے، سوچا آپ کے ساتھ بھی شیئر کروں۔ پانچ جنوری کی بات ہے۔ ان کے حلقے میں مسافر بس اور کوسٹر کا حادثہ ہوا، چار لوگوں موقع پر ہی جان سے چلے گئے جب کہ کئی زخمی ہوئے۔ یہ ایک المناک حادثہ تھا۔میں نے اس حادثے کی رپورٹ دیکھی ہے،اس میں لکھا ہے کہ یہ المناک حادثہ بس ڈرائیور کی غلطی کی وجہ سے ہوا ہے۔\nبہر حال جب اس ایکسیڈنٹ کی خبر علاقے کے ایم پی اے سہیل خان کو ملی تو وہ حلقے میں موجود تھے۔ وہ فوری موقع پر پہنچے، زخمیوں کو اسپتال پہنچانے کا بندو بست کیا۔ اپنی گاڑیوں کو بھی زخمیوں کو استعمال کیا۔ اس کاوش کی وجہ سے کچھ جانیں بچ بھی گئیں۔\nزخمیوں کو علاج کی سہولت یقینی بنانے کے بعد ایم پی اے صاحب حادثے میں جاں بحق ہوجانے والوں کی تدفین میں لگ گئے۔ وہ درد دل رکھنے والے انسان ہیں ورنہ جائے وقوعہ کے دورے کے بعد وہ گھر جا سکتے تھے اور چند روز کے بعد پروٹوکول کے ساتھ مرحومین کے لواحقین سے تعزیت کے لیے ان کے گھروں میں جا سکتے تھے۔ لیکن سہیل خان ایسا نہیںکیا۔ وہ اس ایکسیڈنٹ سے کافی رنجیدہ تھے۔ انھیں لوگوں کے مرنے کا بہت دکھ تھا۔\nاس ایکسیڈنٹ کے بعد سہیل خان نے پولیس کے اعلیٰ عہدیدارن سے کہا کہ علاقہ میں بہت ایکسیڈنٹ ہو رہے ہیں۔ اس کی ایک وجہ ڈرائیورز کی غیر ذمے دارانہ ڈرائیونگ ہے ۔ لیکن ایک وجہ یہ بھی ہے کہ غیر معیاری بسیں بھی علاقہ میں چل رہی ہیں۔ ان بسوں کا فٹنس سرٹفکیٹ نہیں ہے۔\nانھوں نے پولیس سے کہا کہ سڑکوں پر بغیر فٹنس سرٹیفکیٹ کے چلنے والوں بسوں کو بند کیا جائے۔ سہیل خان کا یہ موقف ہے کہ عالمی معیار یہی ہے کہ بس کے ڈرائیور کی سیٹ نیچی ہوتی ہے تاکہ وہ سڑک کے برابر ہوں۔ یہ جو بسوں کے ڈھانچے پاکستان میں بنتے ہیں ان میں ڈرائیور کی سیٹ اونچی بنا دی جاتی ہے۔ جو خلاف قانون ہے۔ سہیل خان کا موقف ہے کہ ایسی بسیں جن کے ڈرائیور کی سیٹ اونچی ہے، انھیں سڑک پر چلنے کی اجازت نہیں ہونی چاہیے۔\nسہیل خان نے اس ضمن میں پنجاب اسمبلی میں ایک دھواں دھار تقریر کی بھی کی ۔ انھوں نے ایکسیڈنٹس کی تفصیل بھی پنجاب اسمبلی میں پیش کی۔ ان کی تقریر بس مالکان کو پسند نہیں آئی ، انھیں ہاتھ ہلکا رکھنے کے لیے سفارشیں آئیں۔\nان کے ساتھی ان کو سفارشیں کرنے لگے۔ لیکن جس تواتر سے ٹریفک حادثے ہورہے ہیں اور جتنی بڑی تعداد میں مسافروں کی اموات ہورہی ہیں، انھیں دیکھتے ہوئے عوام کے منتخب نمایندوں کو بھی تو کچھ نہ کچھ احساس ہونا چاہیے اور جتنا ہو سکے ، وہ حکومت کو آگاہ کریں کہ ٹریفک حادثات کس طرح ہوتے ہیں؟ کیوں ہوتے ہیں ؟ ذمے دارکون ہے؟ اور ان حادثات کی روک تھام کیسے ہوسکتی ہے؟ ایم پی اے سہیل خان کے خیال میں وہ حق بات کررہے ہیں کیونکہ یہ لوگوں کی جانوں معاملہ ہے۔ اس لیے کوئی لچک نہیں ہونی چاہیے۔\n اب آگے سنیئے!11مئی کو ایم پی اے سہیل خان کا بیٹا اپنی گاڑی میں جا رہا تھا کہ ایک بس نے گاڑی کو بری طرح ٹکر مار دی، ایم پی اے سہیل خان کا بیٹا شدید زخمی ہوا۔ سہیل خان کی رائے میں جب وہ ٹریفک حادثاث کے حوالے سے اپنی بات سے پیچھے نہیں ہٹ رہے تو انھیں سخت پیغام دینے کے لیے یہ ایکسیڈنٹ کرا دیا گیا ہے۔\nیہ ان کے لیے پیغام ہے کہ خاموش ہو جاؤ ورنہ ۔۔۔۔۔۔۔ سہیل خان رکن پنجاب اسمبلی ہیں۔ انھوں نے آزاد جیت کر حکومتی جماعت جوائن کی ہے، میرا خیال ہے کہ ایسی صورتحال میں تو ان کو انصاف ملنا کوئی مسئلہ نہیں ہے لیکن مسلہ یہ ہوا ہے کہ ایم پی اے موصوف جس قسم کا پرچہ کرانا چاہتے ہیں، پولیس نے ویسا درج نہیں کیا۔ وہ سمجھتے ہیں ان کے بیٹے کو جان بوجھ کر نشانہ بنایا گیا ہے اوروہ نامزد قتل کرنے کی سازش کا پرچہ درج کرانا چاہتے تھے۔ لیکن مقامی پولیس نے ایکسیڈنٹ کی ہی ایف آئی آر درج کی ہے۔\nاس کے بعد سہیل خان نے پنجاب اسمبلی میں توجہ دلاؤ نوٹس جمع کروایا۔ اس توجہ دلاؤ نوٹس میں انھوں نے اپنے خاندان پر حملہ کا ذکر کیا۔ لیکن اس توجہ دلاؤ نوٹس سے بھی کچھ نہیں ہوسکا ۔ پھر کیا ہوسکتا ہے، وہ ہم سب جانتے ہیں کہ اس طرح کے کاموں کیا ہوتا ہے۔ رکن پنجاب اسمبلی نے صلح کرنے میں ہی عافیت جانی۔ یہ رودار بیان کرنے کا مقصد کسی کو درست یا غلط ثابت کرنا نہیں ہے بلکہ یہ بیان کرنا ہے کہ ہمارا نظام اتنا گیا گزرا ہے کہ ایک ایم پی اے اپنے لیے بھی کچھ نہیں کرسکتا ، یہ ایک واقعہ نہیں ہے۔\nایسا ہمارے معاشرے میں روز ہوتا ہے۔ ٹرانسپورٹرز پاکستان کا ایک بڑا طاقتور طبقہ ہے۔ اگر نظارہ کرنا ہو تو ٹرک اور بس اڈوں پر جاکر دیکھ لیں، آپ کو لگے کا کہ ان سے طاقتور کوئی نہیں ہے۔ ایک ایم پی اے ان کے سامنے کوئی حیثیت نہیں رکھتا۔ لیکن پنجاب حکومت کو تو کوئی پالیسی بنانی چاہیے۔ ایک ایم پی اے تو ہوسکتا ہے ، کمزور ہو لیکن حکومت تو کمزور نہیں ہوتی ، ریاست کے سامنے کوئی کچھ نہیں ہوتا۔\nپاکستان میں ٹریفک حادثات میں جاں بحق ہونے والوں کی تعداد دہشت گردی کی وارداتوں میں مارے جانے والوں کی تعداد سے کئی گنا زیادہ ہے۔ کراچی میں تو ڈمپرز کی ٹکروں سے جاں بحق ہونے والوں کی تعداد اس قدر زیادہ ہوئی ہے کہ وہاں ایم کیو ایم باقاعدہ احتجاج کے لیے باہر نکلی‘ جماعت اسلامی بھی احتجاج کرتی ہے حتی کہ پیپلز پارٹی جس کی حکومت ہے وہ بھی حادثات پر تشویش کا اظہار کرتی ہے۔ ایسے میں پنجاب میں بسوں اور دیگر موٹر وہیکلز حادثات کی شرح مزید بڑھی تو یہ عوامی احتجا ج کی بھی شکل اختیار کر سکتی ہے۔",
        "published_date": "Wed, 21 May 2025 03:39:18 UTC",
        "source": "Express Urdu"
    },
    {
        "guid": "c0ece7a9781723497df26740ffe993c6",
        "title": "مسلمانوں کے مسائل کا حل ۔ باہمی اتحاد",
        "link": "https://www.express.pk/story/2762363/musalmanon-ke-masail-ka-hal-baahmi-ittehad-2762363/",
        "image_url": "https://img.express.pk/logo/expresslogo.webp",
        "article": "عالمی سیاست ہمیشہ طاقت کے توازن میں ہی رہی ہے، معاشی اور فوجی محاذ پرطاقتور ممالک ہی دنیا کی سیاست کو اپنے اپنے انداز سے چلانے کی کوشش کرتے ہیں، اس انداز کا ایک واضح اشارہ امریکی صدر ڈونلڈ ٹرمپ کے وہ الفاظ ہیں جو انھوں نے پاکستان اور بھارت کے درمیان جنگ بندی کے موقع پر کہے کہ اگر دونوں ممالک نے امریکا کے ساتھ تجارت کرنی ہے تو فوری طور پر جنگ بندی کردیں ورنہ امریکا اپنے تجارتی تعلقات ختم کر دے گا، یہ وہ واضح معاشی دھمکی تھی جس کا برملا اظہار امریکی صدر نے کر دیا۔\nاس کے پس پردہ کیا کیا عوامل رہے ہوں گے، ان کے بارے میں چہ مگوئیاں جاری ہیں۔ واقفان حال کہتے ہیں کہ جیسے ہی امریکا کو اپنے مواصلاتی ذرایع سے اس عمل کی بھنک پڑ گئی کہ پاکستان بھارت کے خلاف ایک ایسی جنگ شروع کرنے کو جارہا ہے جس سے اس کا پروردہ بھارت تہس نہس ہو جائے گا تو وہ فوراً بیچ میںکود پڑے اور دونوں ممالک کے درمیان جنگ بندی کرادی۔ پاکستان اسلامی دنیا کا واحد ایٹمی ملک ہے اوراس طاقت سے نہ صرف اس کا دشمن بھارت خائف ہے بلکہ مغربی طاقتیں بھی پاکستان کی اس طاقت کو اپنے لیے ایک مستقل خطرہ سمجھتی ہیں۔\n امریکا، بھارت اور اسرائیل کا گٹھ جوڑ دن بہ دن مضبوط ہوتا جا رہا ہے ۔ بھارت کے جارحانہ عزائم نے اس گٹھ جوڑ کی قلعی کھول دی اور اسرائیلی ساختہ ڈرونز کا پاکستان پر حملہ اس گٹھ جوڑ کا عملی ثبوت ہے ۔\nامریکی صدر نے ایک ٹی وی انٹرویو میں کہا ہے کہ امریکا پاکستان کو فراموش نہیں کر سکتا ، انھوں نے پاکستانی ذہنوں کو حیرت انگیز اشیاء بنانے والا ذہن بھی قرار دیا ہے، وہ شاید یہ جان چکے ہیں کہ پاکستان کے پاس ایسی حیرت انگیز اشیاء موجود ہیں جو جنگ کے میدان میں حشر برپا کر سکتی ہیں اور اگر جنوبی ایشیاء میں طاقت کے توازن میں بگاڑ آگیا تو پھر بات دور تلک جائے گی۔\nفلسطینی مسلمانوں پر اسرائیل کا ظلم دنیا کے سامنے ہے۔اسرائیل نے غزہ کو مکمل طور پر تباہ کر دیا ہے جب کہ ایسے ہی مظالم بھارت کشمیر کے مسلمانوں پر کر رہا ہے۔ دونوں خطوں میں مسلمانوں کو اقلیت میں تبدیل کرنے کی منظم کوشش کی جا رہی ہے۔ اسرائیل فلسطینی علاقوں پر قبضہ کر کے یہودی بستیوں کی تعمیر میں مصروف ہے۔\nبھارت نے بھی غیر کشمیریوں کو کشمیر میں آباد کرنا شروع کر دیا ہے تاکہ مسلم اکثریت کو ختم کیا جا سکے۔ دنیا بھر میں مسلمانوں کی آواز کو نہ صرف دبایا جا رہا ہے بلکہ ان کی مزاحمت کو دہشتگردی کا نام دے دیا گیا ہے۔اب ایک ایسے موڑ پر جب پاکستان اور بھارت دنیا کی دو بڑی فوجی طاقتوں کے درمیان کشیدگی عروج کو چھو رہی ہے۔ ان حالات میں امریکا یہ نہیں چاہے گا کہ پاکستان بھارت کو جنگی میدان میں ہزیمت سے دوچار کر دے ۔ابھی ایک مختصر ہی جنگ میں پاکستان نے بھارتی جارحیت کو جس طرح پاش پاش کیاہے، مسلم دنیاا س پر شاداں و فرداں ہے اور یہ امریکا کو قبول نہیں ہے۔\nبھارت کے جانب سے جنگی جارحیت کا پاکستانی افواج جس برق رفتاری سے جواب دیا اور اپنے اہداف کو کامیابی سے حاصل کیا، اس عظیم کامیابی پر بھارت میں صف ماتم بچھی ہوئی ہے۔ بھارتی میڈیا کھل کر اپنے حکمرانوں کو ہدف تنقید بنائے ہوئے ہے ، پاکستانی میڈیا کو اس بات کی ضرورت ہی نہیںپڑی کہ وہ بھارت کے میڈیا کا مقابلہ کرے، اس کے حصے کاکام بھارتی میڈیا نے بخوبی کر دیا ہے البتہ پاکستانی میڈیا نے بھارتی پراپیگنڈے کو موثر طور پر ناکام بنایا اور دنیا کو پاکستان کی کامیابیوں کی مثبت اطلاعات فراہم کیں جس پر دنیا بھر میں پاکستانی میڈیا کو سراہا جارہا ہے۔\nپاکستانی عوام جو مختلف سیاسی پارٹیوں کی حمائیت میں اپنے آپ کو تقسیم کر چکے تھے اور ان کی پسند و ناپسند انتہائی تشویشناک حد وں کو بھی عبور کر چکی تھی، بھارت کے ساتھ حالیہ جنگ نے قوم کو ایک بار پھر نہ صرف متحد کر دیا بلکہ پوری دنیا اور خاص طور پر دشمن بھارت کو یہ واضح پیغام چلا گیا کہ جب پاکستان کی سلامتی کا معاملہ تو پاکستانی قوم متحد اور یکجان ہو جاتی ہے۔\nپاکستان کی تمام سیاسی پارٹیوں بالخصوص تحریک انصاف کی قیادت چاہے وہ اسمبلیوں میں موجود تھی یا جیل میں ان سب نے پاکستان کی سلامتی کے موڑ پر واضح پاکستانی موقف اپنایا اور اپنی افواج کے شانہ بشانہ کھڑے ہونے کا عملی ثبوت بھی دیا ۔سوشل میڈیا واریئرز نے بھارتی پراپیگنڈے کا موثرجواب اور پاکستان کے موقف کو تقویت دینے میںتحریک انصاف نے اپنا کردار بخوبی نبھایا ۔ خدا کرے کہ قومی یکجہتی کا جو ڈول ڈالا گیا ہے، اس کے مثبت نتائج سامنے آئیں اور قوم کی سیاسی قیادت بالغ نظری کا ثبوت دیتے ہوئے پاکستان کی ترقی کے عمل میں یک جان دوقالب ہو جائیں۔\n وزیر اعظم پاکستان کی جانب سے پاکستان کے امن پسندانہ موقف کو دنیا بھر میں پہچانے کے لیے بلاول بھٹو زرداری کمر کس کر چکے ہیں اور وہ دنیا بھر کے ممالک کے دوروں کے دوران کشمیر پر بھارتی جارحیت اور پاکستان کے دریاؤں کا پانی بند کرنے کی مذموم بھارتی کوششوں کو دنیا کے سامنے رکھیں گے۔\nپاکستان کی جانب سے یہ عملی قدم پاکستان کے پر امن موقف کو تقویت دے گا ۔ اس وقت ضرورت اس امر کی ہے کہ بھارت کی کشمیری اور آبی جارحیت کو کھل کر بے نقاب کیا جائے اور پاکستان کے موقف سے دنیا کو آگاہ کیا جائے، خارجہ محاذ پر یہ حکمت عملی پاکستانی کے امن پسندانہ موقف کو مزید تقویت دے گی۔\nمسلمانوں کو یہ سمجھنا ہوگا کہ ان کے مسائل کا حل صرف باہمی اتحاد میں پنہاںہے۔ امریکا، بھارت اور اسرائیل کے مشترکہ عزائم کا مقابلہ صرف باہمی اتحاد سے ممکن ہے۔ مسئلہ کشمیر اور فلسطین جب تک حل نہیں نکلتا، دنیا میں امن قائم نہیں ہو سکتا۔ اگر اب بھی ہم نے ہوش کے ناخن نہ لیے تو وہ دن دور نہیں جب ہر مسلمان ملک لیبیا، عراق، افغانستان اور شام جیسا بن جائے گا۔",
        "published_date": "Wed, 21 May 2025 03:39:18 UTC",
        "source": "Express Urdu"
    },
    {
        "guid": "da56cad62eaf305291432f307c8260a3",
        "title": "بھارت کو ہزیمت کا سامنا",
        "link": "https://www.express.pk/story/2762362/bharat-ko-hazimat-ka-samna-2762362/",
        "image_url": "https://img.express.pk/logo/expresslogo.webp",
        "article": "وزیراعظم میاں محمد شہباز شریف نے کہا ہے کہ ہماری افواج نے دشمن کو وہ سبق سکھایا جسے وہ قیامت تک یاد رکھے گا، پاک بحریہ اس بار بھی 1965کی طرح دوارکا کی تاریخ دہرانے کے لیے تیار تھی مگر پاک بحریہ کی تیاری دیکھ کر دشمن کی ہمت نہیں ہوئی۔ ڈائریکٹر جنرل آئی ایس پی آر لیفٹیننٹ جنرل احمد شریف نے کہا ہے کہ پاکستان بھارتی تسلط کے سامنے جھکے گا نہیں اور بھارت جتنی جلدی یہ بات سمجھ جائے اچھا ہے۔ یہ علاقائی اور عالمی امن کے لیے اچھا ہوگا۔\n پاک فوج کی دشمن پرکامیابی نے جہاں ہم وطنوں کے دل جیتے ہیں، وہیں پاکستانی قوم کا امن پسند بیانیہ دنیا بھر میں مقبول ہو رہا ہے۔ پاکستان نے بہترین سفارت کاری سے، بھارت کو سیاسی، سفارتی، سائنسی، میڈیا اور عوامی ہر میدان میں چاروں شانے چت کردیا ہے۔\nسیزفائر بظاہر ایک عارضی امن کا ذریعہ ہے، لیکن بھارتی وزیراعظم مودی کی جانب سے حالیہ بیان، جس میں انھوں نے دوبارہ پاکستان پر حملے کی دھمکی دی ہے، اس خدشے کو تقویت دیتا ہے کہ بھارت اپنی شکست کا بدلہ لینے کے لیے کسی بھی وقت دوبارہ مہم جوئی کرسکتا ہے۔ بھارتی حکومت ایک عرصے سے اپنی عوام کی توجہ اندرونی مسائل سے ہٹانے کے لیے پاکستان دشمنی کو استعمال کرتی آئی ہے۔ پہلگام کا فالس فلیگ آپریشن اور پھر پاکستان پر الزام تراشی اسی ذہنی کیفیت کا تسلسل ہے مگر حالیہ شکست نے نریندر مودی کی قیادت کو اندرونی طور پر مزید کمزور کردیا ہے۔\nایسے میں وہ دوبارہ جنگی ماحول بنا کر سیاسی فائدہ اٹھانے کی کوشش کرے گا۔ بھارتی جنگی جنون نے ہمیشہ پاکستان کو سیکیورٹی اسٹیٹ بنے رہنے پر مجبور کیا ہے مگر پاکستان نے ہمیشہ بھارت کے ساتھ دوستانہ مراسم اور امور محبت دوستانہ راہداریاں کشادہ کرنے کی بات کی ہے۔ برطانوی اخبار فنانشل ٹائمز کے مطابق پاک بھارت تنازع نے پاکستان کو سفارتی برتری دے دی، جس کو سابق بھارتی سیکریٹری خارجہ شیام سرن نے بھارت کے لیے سفارتی ناکامی قرار دیا ہے، بھارت کے لیے یہ اس لیے ناکامی اس تنازع نے پاکستان کو سفارتی برتری دلا دی ہے۔\n افواجِ پاکستان بالخصوص پاک فضائیہ اور پاک بحریہ جس’ قوت‘ سے لیس تھی ، اس کا اندازہ بھارت تو کیا، طاقتور مغربی دارالحکومتوں کو بھی نہیں تھا، جس سرعت اور توانائی کے ساتھ پاک فضائیہ نے پلٹ کر وار کیا، اس نے بھارت کی فضائی برتری کی عشروں پرانیMyth  توڑکر رکھ دی۔ جب کہ پاک بحریہ کی تیاری دیکھ کر ہی بھارت چپ ہوگیا۔\nبھارت کی حالت اب اس عظیم الجثہ پہلوان کی سی ہے کہ جسے کئی گنا کمزور دکھائی دینے والے مقابل نے اکھاڑے میں اُترتے ہی اُٹھا کر زمین پر پٹخ دیا ہو۔ اپنی خفت مٹانے کو بھارتی پالیسی اب ’New Normal‘ کے نام پر ایک نیا ڈاکٹرائن عام شہریوں کو دکھاتے پھررہے ہیں۔\nعسکری امورکے کئی ماہرین کے نزدیک بھارت کے اندر کسی بھی دہشت گردی کے جواب میں اُس کی جانب سے پاکستان پر حملہ آور ہونے کی اس پالیسی کا مطلب یہ ہے کہ دونوں ملک اب مسلسل حالتِ جنگ میں رہیں گے۔ دوسری جانب پاکستان نے مگر ثابت کر دیا ہے کہ ایسے کسی بھارتی حملے کے جواب میں وہ بھارت کے ساتھ روایتی جنگ میں بھی ڈٹ کر مقابلہ کر سکتا ہے۔ چنانچہ کہا جا سکتا ہے کہ پاکستان کے حالیہ رد عمل نے خطے میں عسکری توازن پیدا کر دیا ہے۔ بھارت جو بھی کہے، اب یہی ’ نیو نارمل‘ ہے۔ یہ ردعمل دینے کی صلاحیت ہمیں راتوں رات نصیب نہیں ہوئی۔\nاس صلاحیت کے حصول کے پیچھے ان تمام سیاسی اور فوجی حکومتوں اور قومی اداروں کے اندر ایک گھمنڈی پڑوسی سے نبرد آزما ہونے کی عشروں پر محیط Perrenial quest کار فرما رہی ہے۔ پردے کے پیچھے شہرت سے بے نیاز ہزارہا غازی، سائنسدان اور ہنرمند طلسمی تخلیقات میں دن رات مگن رہے ہیں۔ ہمارے دفاعی اخراجات پر بجا طور پر سوالات اٹھتے رہے ہیں۔ وقت نے مگر ثابت کیا ہے کہ ایک بد طینت دائمی دشمن کی موجودگی میں اس کے سوا کوئی چارہ بھی تو نہیں تھا۔\nبھارتی وزیر اعظم نریندر مودی اپنی جنگی روش پر برقرار رہتے ہوئے پانی روکنے اور مسئلہ کشمیر پر پاکستان کے ساتھ باہمی مذاکرات نہ کرنے کے اپنے سخت مؤقف پر قائم ہیں کیونکہ وہ سمجھتے ہیں کہ 2019میں کشمیرکی خصوصی حیثیت ختم کرنے اور الحاق کے ان کی حکومت کے یک طرفہ فیصلے کے بعد مسئلہ کشمیر حل ہوچکا ہے۔\nانھوں نے واضح کیا ہے کہ اگر مذاکرات ہوں گے تو وہ پاکستان کے زیرِ انتظام کشمیر پر ہوں گے۔جس امر نے بھارتی وزیر اعظم کو سب سے زیادہ مشتعل کیا وہ یہ ہے کہ حالیہ محاذ آرائی نے اقوامِ عالم کو ایک بار پھر مسئلہ کشمیر پر متوجہ کیا ہے۔ ڈونلڈ ٹرمپ کی کشمیر اور دیگر مسائل پر ثالثی کی پیش کش نے مودی کو مشتعل کیا ہے جوکہ جنگ بندی معاہدے کے بعد ان کے پہلے خطاب میں عیاں تھا۔ مودی حکومت نے بھارت کے اس دیرینہ مؤقف کو برقرار رکھا ہے کہ وہ بین الاقوامی ثالثی کو قبول نہیں کرے گا جسے بھارت نے دونوں ممالک کا معاملہ قرار دیا ہے۔\nپہلگام میں 2 درجن سے زائد افراد کے قتل کے بعد مودی حکومت نے دو جہتی نقطہ نظر اختیار کر کے پاکستان کے خلاف فوجی کارروائی کرنے کا فیصلہ کیا۔ فوجی کارروائیوں کے دائرہ کار کو پاکستان کے مرکزی شہروں تک وسعت دیتے ہوئے، نئی دہلی نے اسلام آباد کو بین الاقوامی سطح پر بھی تنہا کرنے کی کوشش کی۔ 2019کے برعکس اس بار فوجی کارروائی کے لیے اسے واشنگٹن اور دیگر مغربی اتحادیوں کی حمایت نہ مل سکی۔ ٹرمپ نے تنازع میں غیر جانبدار رہنے کا فیصلہ کیا جو کہ مودی حکومت کے لیے بڑا سفارتی دھچکا تھا کیونکہ بھارت خود کو امریکا کا اہم اسٹرٹیجک اتحادی سمجھتا ہے۔ اس سے پاکستان کو ’سزا دینے‘ کی بھارتی حکمت عملی ناکام ہوگئی۔\n یہ کامیابی اس وقت اور بھی خوشی کا سبب بن جاتی ہے، جب دنیا کے سب سے طاقتور ملک کا صدرکھلے عام پاکستانی قوم کی ذہانت، عسکری صلاحیت، سیاسی بصیرت اور تعاون کو سراہتا ہے تو یہ صرف الفاظ نہیں ہوتے بلکہ عالمی سفارت کاری کے تانے بانے میں ایک بڑی تبدیلی کا اعلان ہوتے ہیں۔ اس کے ساتھ ساتھ وہ بار بار اس بات پر زور دیتے نظر آرہے ہیں کہ امریکا اب پاکستان کو نظرانداز نہیں کرے گا بلکہ تجارتی، دفاعی اور سیاسی میدان میں باہمی تعاون کو فروغ دے گا۔\nماضی کے تلخ تجربات، افغان جنگ، ڈرون حملوں اور باہمی بد اعتمادی کی دھند میں امریکی صدرکی طرف سے یہ اعتراف کسی بھی طور اعزاز سے کم نہیں کہ دنیا کی سب سے بڑی معیشت کا سربراہ پاکستان کے کردار کو اس قدر اہم سمجھا رہا ہے۔ پاکستان کے برعکس امریکی صدر ٹرمپ بھارت کے تجارتی رویے پر شدید تنقید کرتے ہوئے کہتے ہیں کہ بھارت سے کاروبار بہت مشکل ہے اس لیے کہ ’’ دنیا میں سب سے زیادہ ٹیرف بھارت لیتا ہے۔‘‘\nان کے اس بیان نے بھارت کے عالمی تجارتی کردار پرکئی سوالات کھڑے کردیے ہیں۔ صدر ٹرمپ نے نہ صرف ایپل کو بھارت میں سرمایہ کاری سے روک دیا بلکہ ہدایت کی کہ وہ امریکا میں صنعت لگائے تاکہ مقامی معیشت کو فروغ ملے۔ اس کے برعکس انھوں نے پاکستان کے ساتھ کاروباری تعلقات بڑھانے کی خواہش کا اظہار کیا اور پاکستانی قوم کی صلاحیتوں پر بھرپور اعتماد کا اظہار کیا۔ امریکی صدر پاکستانی فوج کی پیشہ ورانہ مہارت، امن کے قیام میں کردار اور بین الاقوامی امور میں متوازن رویے کو سراہا رہا ہے۔\nبھارت کی داخلی انتہا پسند پالیسیوں، مذہبی اقلیتوں کے خلاف جارحیت اور پڑوسی ممالک کے ساتھ کشیدگی نے امریکا کو مجبورکیا کہ وہ جنوبی ایشیا میں توازن قائم رکھنے کے لیے پاکستان کو دوبارہ سنجیدگی سے لے۔ اسی طرح پاکستانی سیاسی قیادت کو بھی مثبت انداز میں پیش کیا گیا، جو ایک طویل عرصے کے بعد کسی امریکی صدر کی جانب سے پذیرائی کا مظہر ہے۔ اس سے یہ ثابت ہوتا ہے کہ پاکستان کی جمہوری، عسکری اور سفارتی قیادت بین الاقوامی برادری کو اعتماد میں لینے میں کامیاب ہو رہی ہے۔\n امریکا کی اس نئی سوچ کا جواب پاکستان کو نہایت دانشمندی اور بالغ نظری سے دینا ہو گا۔ ہمیں داخلی استحکام، ادارہ جاتی مضبوطی، شفافیت اور بدعنوانی کے خلاف عملی اقدامات کے ذریعے ایک قابلِ بھروسہ ریاست کا تاثر قائم رکھنا ہوگا۔\nصرف یہی نہیں بلکہ ہمیں بین الاقوامی سطح پر اپنی سفارتی ٹیموں کو فعال بنانا ہوگا تاکہ یہ موجودہ موقع کو دیرپا مفاد میں بدل سکیں۔ سی پیک کی صورت میں پاکستان پہلے ہی چین کے ساتھ ایک مضبوط اقتصادی راستہ اختیار کر چکا ہے۔ اب اگر امریکا کے ساتھ بھی معاشی تعلقات بہتر ہو جاتے ہیں تو پاکستان کے لیے ایشیا کے مرکز میں ایک ’’بزنس حب‘‘ بننے کے امکانات مزید روشن ہو جائیں گے۔",
        "published_date": "Wed, 21 May 2025 03:39:20 UTC",
        "source": "Express Urdu"
    },
    {
        "guid": "596c9a84ebed19090181091c1ff1d16b",
        "title": "کراچی: نالے میں ڈوب پر ایک شخص جاں بحق",
        "link": "https://www.express.pk/story/2762361/man-drowned-karachi-2762361/",
        "image_url": "https://img.express.pk/logo/expresslogo.webp",
        "article": "سائٹ سپر ہائی وے صنعتی ایریا کے علاقے میں مقامی کمپنی کے قریب نالے میں گر کر ایک شخص ڈوب کر جاں بحق ہوگیا جس کی لاش عباسی شہید اسپتال لائی گئی۔\nچھیپا حکام کے مطابق متوفی کی شناخت 32 سالہ الطاف کے نام سے کی گئی جو کہ محنت کش تھا اور کام کے دوران نالے میں گر گیا تھا تاہم اس حوالے سے پولیس مزید معلومات حاصل کر رہی ہے۔",
        "published_date": "Wed, 21 May 2025 03:39:23 UTC",
        "source": "Express Urdu"
    },
    {
        "guid": "f000fcd12bc3bcc266d90da2b42b08d5",
        "title": "پی ٹی آئی کا غیرشائسہ رویہ سیاسی تعلقات معمول پر لانے میں بڑی رکاوٹ ہے، خواجہ آصف",
        "link": "https://www.express.pk/story/2762360/ptis-behavior-is-big-obstacle-to-maintain-political-relations-2762360/",
        "image_url": "https://img.express.pk/logo/expresslogo.webp",
        "article": "وزیردفاع خواجہ آصف نے پاکستان تحریک انصاف (پی ٹی آئی) کے رویے پر تنقید کرتے ہوئے کہا ہے کہ اپوزیشن کے ساتھ سیاسی تعلقات معمول پر لانے میں سب سے بڑی رکاوٹ پی ٹی آئی کا غیرشائستہ رویہ ہے۔\nسرکاری خبرایجنسی اے پی پی کی رپورٹ کے مطابق وزیردفاع خواجہ محمد آصف نے پی ٹی آئی کی قیادت پر زور دیا ہے کہ وہ حکومت سے مذاکرات کے لیے ضد اور غیر مہذب رویے کو ترک کرے۔\nانہوں نے کہا کہ پی ٹی آئی کی جانب سے قومی اداروں کے خلاف غیر جمہوری زبان استعمال کی جا رہی ہے اور اس نے کئی مواقع پر مذاکرات سے انکار کیا ہے۔\nخواجہ آصف نے کہا کہ اپوزیشن کے ساتھ سیاسی تعلقات معمول پر لانے کی راہ میں سب سے بڑی رکاوٹ پی ٹی آئی کا غیر شائستہ رویہ ہے۔\nبھارتی پروپیگنڈے پر تبصرہ کرتے ہوئے خواجہ آصف نے کہا کہ بھارتی میڈیا کی منفی مہم کے باوجود پاکستان نے ہر محاذ پر کامیابیاں حاصل کی ہیں۔\nانہوں نے مزید کہا کہ جنگ کے دوران اور سیزفائر کے بعد بھارتی قیادت کو خود اپنی قوم کی جانب سے سخت تنقید کا سامنا کرنا پڑا ہے۔",
        "published_date": "Wed, 21 May 2025 03:39:25 UTC",
        "source": "Express Urdu"
    },
    {
        "guid": "79776ef83ac02cff32586edbcdecdb02",
        "title": "کراچی؛ بفرزون میں 2 بچوں کی ماں نے گلے میں پھندا لگا کر خودکشی کرلی",
        "link": "https://www.express.pk/story/2762359/karachi-mother-of-2-commits-suicide-by-hanging-herself-in-buffer-zone-2762359/",
        "image_url": "https://img.express.pk/logo/expresslogo.webp",
        "article": "بفرزون کے علاقے گلشن وسیم سیکٹر 16 اے میں گھر سے خاتون کی گلے میں پھندا لگی لاش ملی جسے ضابطے کی کارروائی کے لیے عباسی شہید اسپتال لیجایا گیا جہاں متوفیہ کی شناخت 30 سالہ مہرین کے نام سے کی گئی۔\nایس ایچ او تیموریہ ثاقب خان نے بتایا کہ ابتدائی تحقیقات میں واقعہ گلے میں رسی کا پھند لگا کر خودکشی کا معلوم ہوا ہے، تاہم کرائم سین یونٹ نے بھی موقع پر پہنچ کر شواہد حاصل کیے ہیں جبکہ اہلخانہ واقعے کو گھریلو رنجش سے دلبرداشتہ ہو کر خودکشی کا بتا رہے ہیں، متوفیہ 2 بچوں کی ماں تھی جس میں بڑی بیٹی 3 سال جبکہ چھوٹی بیٹی 4 ماہ کی ہے۔\nپولیس نے ضابطے کی کارروائی کے بعد لاش ورثا کے حوالے کر دی جبکہ مزید چھان بین کا عمل جاری ہے۔",
        "published_date": "Wed, 21 May 2025 03:39:28 UTC",
        "source": "Express Urdu"
    },
    {
        "guid": "7c9f40d72617557426a8734d9d33bf33",
        "title": "پابندی کے باوجود ایک پاکستانی اداکار اب بھی بھارتی سیریز میں جلوہ گر ہیں",
        "link": "https://www.express.pk/story/2762357/pakistani-actor-indian-film-despite-ban-2762357/",
        "image_url": "https://img.express.pk/logo/expresslogo.webp",
        "article": "مودی حکومت نے بھارتی فلموں میں پاکستانی فنکاروں کے کام کرنے پر پابندی عائد کرتے ہوئے فواد خان کی فلم کی نمائش بھی رکوادی تھی۔\nاس پابندی کے باوجود او ٹی ٹی پلیٹ فارم ’’نیٹ فلکس انڈیا‘‘ کی حالیہ سیریز 'دی رائلز' میں 'نواب آف دھونڈی' کے کردار کو ایک پاکستانی اداکار نے نبھا رہے ہیں۔\nیہ پاکستانی اداکار علی خان ہیں جو اس سے قبل بھی بھارتی ڈاکومینٹریز میں بھی کام کر چکے ہیں اور آرٹ ڈراموں کا حصہ بھی رہے ہیں۔ \nاداکار علی خان نے کئی بھارتی پروجیکٹس میں اپنی بھرپور مردانہ اور جاندار آواز کا بھی جادو جگایا ہے۔\nعلی خان اب نیٹ فلیکس پر ایشان کھتر کی سیریز 'دی رائلز' میں نظر آ رہے ہیں۔ جس میں پاکستانی اداکار کو خوب سراہا جا رہا ہے۔\nیاد رہے کہ نیٹ فلیکس پر یہ سیریز 9 مئی کو ریلیز ہوئی تھی یعنی پہلگام واقعے کے دو ہفتے بعد جب کہ بھارت میں پاکستانی فنکاروں کے پوسٹرز اتارے جا رہے تھے اور یوٹیوب سے گانے حذف کیے جا رہے تھے۔\nتاحال بھارت میں کسی پاکستانی اداکار یا اداکارہ کی فلم یا گانے کی نمائش کی اجازت نہیں بلکہ یوٹیوب سے بھی حذف کردیئے گئے۔\nتاہم علی خان کی نیٹ فلیکس پر بھارتی سیریز اب بھی دکھائی جا رہی ہے اس طرح علی خان واحد پاکستانی اداکار بن گئے جنھیں بھارت میں دکھایا جا رہا ہے۔\nجنگ کے اس ماحول میں بھی علی خان کا کردار نیٹ فلیکس پر مقبولیت حاصل کر رہا ہے۔ ناقدین بھی علی خان کے کام کی تعریف کیے بغیر نہ رہ سکے۔\n واضح رہے کہ علی خان جنید جمشید مرحوم کے کزن اور جگن کاظم کے دور کے رشتہ دار بھی ہیں وہ بھارت کے علاوہ برطانیہ میں کام کر چکے ہیں۔",
        "published_date": "Wed, 21 May 2025 03:39:28 UTC",
        "source": "Express Urdu"
    },
    {
        "guid": "70f80cf9a9724514686429709e1c075b",
        "title": "حکومت ملک سے  ٹی بی کے خاتمے کیلئے پرعزم ہے، وفاقی وزیر صحت",
        "link": "https://www.express.pk/story/2762356/govt-determined-to-abolition-of-tb-says-minister-health-2762356/",
        "image_url": "https://img.express.pk/logo/expresslogo.webp",
        "article": "وفاقی وزیر صحت مصطفیٰ کمال نے کہا ہے کہ حکومت پاکستان ٹی بی کے خاتمے کے لیے پر عزم ہے اور اس کے لیے بھر پور اقدامات یقینی بنا رہی ہے۔\nوفاقی وزارت صحت کے ترجمان کی جانب سے جاری بیان کے مطابق جنیوا میں وزیر صحت مصطفیٰ کمال کی سائیڈ لائنز ملاقاتوں کا سلسلہ جاری ہے اور ایگزیکٹو ڈائریکٹر اسٹاپ ٹی بی پارٹنرشپ ڈاکٹر لوسیکا دیتیو سے ملاقات کی اور متعدی بیماریوں کے خاتمے کے لیے کیے گئے  اقدامات پر روشنی ڈالی۔\nمصطفیٰ کمال نے کہا کہ حکومت پاکستان  ٹی بی کے خاتمے کے لیے پر عزم ہے اور پاکستان ٹی بی کے خاتمے کے لیے بھر پور اقدامات یقینی بنا رہا ہے۔\nانہوں نے کہا کہ متعدی امراض کی روک تھام کے لیے مربوط حکمت عملی جاری ہے۔\nڈاکٹر لوسیکا دیتیو نے پاکستان میں ٹی بی کے خاتمے کی جاری کوششوں کو سرا ہا اور پاکستان میں ٹی بی کے خاتمے کے لیے مل کر کام کرنے کے عزم کا اعادہ کیا۔",
        "published_date": "Wed, 21 May 2025 03:39:28 UTC",
        "source": "Express Urdu"
    },
    {
        "guid": "50082339052842b67a9da22bb040c55d",
        "title": "ایپل کا اپنی سالانہ کانفرنس کے دوران اہم منصوبوں کا اعلان",
        "link": "https://www.express.pk/story/2762355/apple-wwdc-products-updates-2762355/",
        "image_url": "https://img.express.pk/logo/expresslogo.webp",
        "article": "ٹیکنالوجی کمپنی ایپل نے اپنی سالانہ ورلڈ وائڈ ڈیویلپرز کانفرنس کے لیے اپنے منصوبوں کا اعلان کر دیا جس کے تحت کمپنی اپنی ہر پراڈکٹ کو اپ ڈیٹ کرے گی۔\nایپل کے مطابق اس کانفرنس کا انعقاد 9 جون سے 13 جون کے درمیان ہوگا جس میں کچھ ایونٹ فرداً جبکہ زیادہ تر ایونٹ آن لائن منعقد ہوں گے۔\nیہ آن لائن ایونٹس 9 جون کو مقامی وقت کے مطابق صبح 10 بجے ایک لائیو اسٹریم کی نوٹ سے شروع ہوں گے جو کہ ایپل کی ویب سائٹ، ایپل ٹی وی ایپ اور یوٹیوب پر اسٹریم کیا جائے گا۔ساتھ ہی ایونٹ ختم ہونے کے بعد اس کا ری پلے بھی دستیاب ہوگا۔\nواضح رہے ایپل کی جانب سے اس ایونٹ میں نئے اے آئی فیچرز کا متعارف کرایا جانا متوقع ہے۔ گزشتہ برس اس ایونٹ میں ایپل نے اپنے برانڈڈ اے آئی ٹولز ایپل انٹیلی جنس کو لانچ کیا تھا۔",
        "published_date": "Wed, 21 May 2025 03:39:30 UTC",
        "source": "Express Urdu"
    },
    {
        "guid": "0821d9e471709ba107842e628cf05303",
        "title": "ماہرہ اور ہمایوں سعید کی رومانوی فلم کے گانے نے سوشل میڈیا پر دھوم مچا دی",
        "link": "https://www.express.pk/story/2762354/mahira-khan-humayun-saeed-film-love-guru-promotional-song-2762354/",
        "image_url": "https://img.express.pk/logo/expresslogo.webp",
        "article": "خوبصورت جوڑی ماہرہ خان اور ہمایوں سعید کی نئی رومانوی کامیڈی فلم ’لوو گرو‘ عید الاضحیٰ پر ریلیز کے لیے تیار ہے۔\nاس فلم کو واسع چودھری نے لکھا ہے اور اس میں ماہرہ خان اور ہمایوں سعید کی مقبول زمانہ جوڑی نے مرکزی کردار نبھائے ہیں۔\nفلم کا پروموشنل گانا یوٹیوب پر جاری کردیا گیا جس نے فلم ریلیز ہونے سے پہلے ہی سوشل میڈیا پر دھوم مچا دی۔\nفلم ’لوو گرو‘ کا پروموشنل گانا ’’آ تینوں‘‘ عارف لوہار نے گایا ہے اس گانے کو ریلیز کرنے کا مقصد فلم کی پبلسٹی کرنا اور مداحوں کو تیار رہنے کی یاد دہانی ہے۔\nویڈیو میں ماہرہ اور ہمایوں گانے پر شاندار رقص کرکے اسے چار چاند لگا دیئے ہیں۔ دونوں کی کیمسٹری کو مداحوں نے خوب پسند کیا ہے۔\nتاہم کچھ صارفین نے تنقید کرتے ہوئے ہیرو ہیروئنز کی عمر کو نشانہ بنایا اور فلم انڈسٹری میں نوجوان اور نئے فنکاروں کی ضرورت پر زور دیا۔\nاکثر صارفین نے پاکستان فلم انڈسٹری کو فروغ دینے کی اپیل کرتے ہوئے کہا کہ ہمیں اپنے برانڈز کو ترقی دینا چاہیے۔",
        "published_date": "Wed, 21 May 2025 03:39:30 UTC",
        "source": "Express Urdu"
    },
    {
        "guid": "a382b319e99bcf02be359325c82fc19d",
        "title": "کراچی میں نو عمر لڑکی کے مبینہ اغوا کی کوشش، لڑکی نے چلتے رکشے سے چھلانگ لگادی",
        "link": "https://www.express.pk/story/2762353/girl-kidnape-attempt-failed-in-karachi-2762353/",
        "image_url": "https://img.express.pk/logo/expresslogo.webp",
        "article": "شہر قائد کے علاقے منگھوپیر میں رکشہ ڈرائیور کی نو عمر لڑکی کو مبینہ طور پر اغوا کرنے کی کوشش ناکام ہوگئی۔\nایکسپریس نیوز کے مطابق منگھوپیر میں نجی رہائشی سوسائٹی کے سامنے چلتے رکشے سے گر کر نوعمر لڑکی شدید زخمی ہوگئی، لڑکی کے والد نے تھانے میں درخواست دی ہے کہ رکشا ڈرائیور ان کی بیٹی کو مبینہ طور پر اغوا کر کے لیجانے کی کوشش کر رہا تھا۔\nوالد کے مطابق اغوا کی کوشش پر بیٹی نے چلتے رکشے سے چھلانگ لگا دی تاہم اس حوالے سے ایس ایچ او منگھوپیر عمران خان نے بتایا کہ سوشل میڈیا پر لڑکی کے رکشے سے گرنے کی فوٹیج وائرل ہوئی ہے جو کہ رواں ماہ 16 مئی کی ہے جبکہ فوٹیج میں جس رکشے سے لڑکی گری ہے۔\nتاہم بعدازاں وہ موقع سے چلا گیا پولیس مزید سی سی ٹی وی کیمروں کو تلاش کر کے رکشے کا رجسٹریشن نمبر حاصل کرنے کی کوشش کر رہی ہے جبکہ رکشے سے گرنے والی لڑکی زخمی ہونے کے باعث زیر علاج ہے اور وہ قریب ہی قائم نجی رہائشی سوسائٹی کی رہائشی ہے۔\nانہوں نے مزید بتایا کہ پولیس کی جانب سے متاثرہ لڑکی کے اہلخانہ سے متعدد بار رابطہ کیا ہے کہ وہ تھانے آکر مقدمہ درج کرائیں جبکہ پولیس اپنے طور پر رکشا ڈرائیور کو تلاش کر رہی ہے جو موقع سے فرار ہوگیا۔",
        "published_date": "Wed, 21 May 2025 03:39:31 UTC",
        "source": "Express Urdu"
    },
    {
        "guid": "56dcff7b29bcac94d45be477185743bc",
        "title": "عیدالاضحیٰ پر 5 خصوصی ٹرینیں چلانے کا فیصلہ",
        "link": "https://www.express.pk/story/2762352/5-speical-trains-on-eid-ul-adha-2762352/",
        "image_url": "https://img.express.pk/logo/expresslogo.webp",
        "article": "وزیراعظم کی ہدایت پر وزیر یلوے حنیف عباسی ںے عیدالاضحیٰ کے موقع پر 5 خصوصی ٹرینیں چلانے کا فیصلہ کیا ہے۔\nمحکمہ ریلوے کے مطابق وزیر ریلوے کے اعلان کے مطابق پہلی عید اسپیشل ٹرین کراچی سے لاہور 2 جون، دوپہر 1 بجے روانہ ہوگی جبکہ  دوسری عید اسپیشل ٹرین ،3 جون، صبح 10 بجےکوئٹہ سے پشاور جائے گی۔\nاعلامیے کے مطابق تیسری ٹرین لاہور سے کراچی کے لیے 3 جون، شام 5 بجے چلائی جائے گی جبکہ چوتھی کراچی سے راولپنڈی چوتھی عید اسپیشل ٹرین، 3 جون، رات 8 بجے روانہ ہوگی۔\nاس کے علاوہ پانچویں اور آخری عید اسپیشل ٹرین کراچی سے لاہور، 4 جون، رات 8 بجے روانہ ہوگی۔\nترجمان ریلوے کے مطابق خصوصی ٹرینوں کا مقصد مسافروں کو بروقت، آرام دہ اور معیاری سفری سہولیات فراہم کرنا ہے۔\nاعلامیے میں کہا گیا ہے کہ پاکستان ریلوے کی اولین ترجیح ہے کہ مسافرعید کے موقع پر اپنے پیاروں کے ساتھ خوشیاں منا سکیں۔",
        "published_date": "Wed, 21 May 2025 03:39:31 UTC",
        "source": "Express Urdu"
    },
    {
        "guid": "5640b7c6c8845b9bec98c82f693a5e03",
        "title": "اوگرا نے گیس نرخوں میں ردو بدل کی منظوری دے دی، سمری وفاقی حکومت کو ارسال",
        "link": "https://www.express.pk/story/2762351/ogra-approves-change-in-gas-prices-sends-summary-to-federal-government-2762351/",
        "image_url": "https://img.express.pk/logo/expresslogo.webp",
        "article": "اوگرا (آئل اینڈ گیس ریگولیٹری اتھارٹی) نے سوئی ناردرن اور سوئی سدرن گیس کمپنیوں کے لیے گیس نرخوں میں ردو بدل کی منظوری دے دی ہے۔ قیمتوں میں تبدیلی سے متعلق سمری حتمی منظوری کے لیے وفاقی حکومت کو بھجوا دی گئی ہے۔\nاوگرا کی جانب سے جاری کردہ سفارشات کے مطابق سوئی سدرن کے لیے گیس نرخوں میں 103 روپے 95 پیسے فی ایم ایم بی ٹی یو کمی کی تجویز دی گئی ہے۔ جبکہ سوئی ناردرن گیس کمپنی کے لیے گیس نرخوں میں 116 روپے 90 پیسے فی ایم ایم بی ٹی یو اضافے کی تجویز دی گئی ہے۔\nاوگرا کا کہنا ہے کہ سوئی ناردرن (ایس این جی پی ایل) کے لیے نرخوں میں اضافے کی بڑی وجہ آر ایل این جی کی درآمد میں اضافہ ہے، اوگرا نے ایس این جی پی ایل کی گیس مینجمنٹ سے متعلق معاملات بھی وفاقی حکومت کے سامنے رکھنے کی ہدایت جاری کی ہے۔\nعلاوہ ازیں، اوگرا نے وفاقی حکومت کو سفارش کی ہے کہ گیس کی قیمتوں کو مختلف صارف کیٹیگریز کے مطابق مقرر کیا جائے تاکہ مالی سال 2025-26 کے شارٹ فال کو مدنظر رکھتے ہوئے بہتر قیمت پالیسی تشکیل دی جا سکے۔\nحتمی نوٹیفکیشن وفاقی حکومت سے منظوری کے بعد جاری کیا جائے گا جس کے بعد نئی قیمتوں کا اطلاق ہوگا۔",
        "published_date": "Wed, 21 May 2025 03:39:31 UTC",
        "source": "Express Urdu"
    },
    {
        "guid": "4795609a67472a6c0d7cfe2125f82b0a",
        "title": "کراچی: ٹریفک حادثے میں ایک شخص جاں بحق",
        "link": "https://www.express.pk/story/2762350/traffic-accident-karachi-2762350/",
        "image_url": "https://img.express.pk/logo/expresslogo.webp",
        "article": "کراچی کے علاقے نارتھ ناظم آباد شپ اونر کالج کے قریب ٹریفک حادثے میں ایک شخص جاں بحق ہوگیا جس کی لاش ضابطے کی کارروائی کے لیے عباسی شہید اسپتال لیجائی گئی۔\nایدھی حکام کے مطابق متوفی کی شناخت 50 سالہ بشیر کے نام سے کی گئی جو کہ راہگیر تھا جبکہ حادثہ نامعلوم تیز رفتار گاڑی کی ٹکر سے پیش آنے کا بتایا جا رہا ہے جس کی پولیس مزید تحقیقات کر رہی ہے۔",
        "published_date": "Wed, 21 May 2025 03:39:33 UTC",
        "source": "Express Urdu"
    },
    {
        "guid": "bd3b393cc8357783291fa536c3a581ec",
        "title": "چینی سفیر کی ایئر چیف مارشل سے ملاقات، حالیہ کشیدگی میں پاک فضائیہ کی مہارت کی تعریف",
        "link": "https://www.express.pk/story/2762349/china-ambasador-meets-air-chief-marshal-2762349/",
        "image_url": "https://img.express.pk/logo/expresslogo.webp",
        "article": "پاکستان میں تعینات چینی سفیر  جیانگ زیڈونگ نے ائیر ہیڈ کوارٹرز اسلام آباد کے دورہ کیا اور پاک فضائیہ کے سربراہ ائیر چیف مارشل ظہیر احمد بابر سدھو سے ملاقات کی۔ \nپاک فوج کے شعبہ تعلقات عامہ (آئی ایس پی آر) کے مطابق ملاقات میں علاقائی سلامتی کی موجودہ صورتحال کے پیشِ نظر ہم آہنگی اور تعاون پر مبنی لائحہ عمل اختیار کرنے اور نئے ابھرتے ہوئے چیلنجز سے نمٹنے کے لیے آپریشنل تیاریوں اور باہمی شرکت داری کی ضرورت پر زور دیا۔\nائیر چیف نے معزز مہمان کا پرتپاک استقبال کرتے ہوئے اس امر کا اظہار کیا کہ پاکستان اور چین کے مابین تاریخی اور لازوال تعلقات قائم ہیں جو باہمی اعتماد، تزویراتی ہم آہنگی اور علاقائی امن و استحکام  کی مشترکہ خواہشات کا مظہر ہیں۔\nانہوں نے دونوں ممالک کو \"آئرن  برادرز\" کا نام دیا، اور اس امر پر زور دیا کہ چین اور پاکستان کے روابط گزشتہ دہائیوں میں بہت مضبوط ہوئے جبکہ مستقبل میں باہمی تعاون اور شراکت داری کے زریعے مزید تقویت پائیں گے۔\nسربراہ پاک فضائیہ نے بھرپور حمایت اور غیر متزلزل دوستی پر چین کا شکریہ ادا کیا۔ انہوں نے پاکستان کو دفاعی جدت سے ہم کنار کرنے، تکنیکی ترقی، بالخصوص انسانی وسائل، ٹیکنالوجی کی منتقلی اور تحقیق و ترویج کے شعبوں میں چین کی جانب سے پاکستان کو فراہم کردہ مدد پر، اظہارِ تشکر کیا۔\nدونوں معززین نے ابھرتے ہوئے خطرات کے مقابلے میں مشترکہ جوابی کاروائیوں، وسیع پیمانے پر مشترکہ آپریشنل مشقوں اور کثیرالجہتی فریم ورک کے قیام کے لیئے نئے مواقع تلاش کرنے پر بھی اتفاق کیا۔\nچینی سفیر نے مشرقی محاذ پر حالیہ مڈبھیڑ کے دوران پاک فضائیہ کے اہلکاروں کی جانب سے پیش کردہ بے مثال آپریشنل مہارت کی تعریف کی اور اس فتح کو پاک فضائیہ کے اعلیٰ معیار اور قومی دفاع کے اسکے غیر متزلزل عزم سے منسوب کیا۔\nانہوں نے مثالی پیشہ ورانہ مہارت اور دشمن کی جارحیت کو ناکام بنانے کے لیے، پاک فضائیہ کی جانب سے چینی ساختہ آلات اور ٹیکنالوجی کے مؤثر استعمال کی تعریف کی۔\nمعزز مہمان نے  قومی مفادات کے تحفظ اور ممکنہ خطرات سے نمٹنے کے لیے خود انحصاری اور مقامی صلاحیتوں کے استعمال پر پاک فضائیہ کی آپریشنل کارکردگی اور اسکی موجودہ قیادت کی تزویراتی ذہانت کا اعتراف کیا۔\nسفیر نے چین کی جانب سے بھرپور حمایت کا اعلان کرتے ہوئے پاک فضائیہ کو اسکی فضائی دفاعی صلاحیتوں کے فروغ کے لیے مکمل تکنیکی مدد فراہم کرنے کی یقین دہانی کرائی۔\nانہوں نے خود انحصاری کے میدان میں پاکستان کی جانب سے کی گئی پیش رفت کی بھی تعریف کی اور اس امر پر زور دیا کہ پاک فضائیہ کی مقامی سطح پر سرمایہ کاری کے امید افزا نتائج برآمد ہونا شروع ہو چکے ہیں۔ \nچینی سفیر نے مزید کہا کہ ملکی سطح پر ٹیکنالوجی کے فروغ میں مسلسل بہتری پاکستان کی دفاعی صلاحیتوں کو مزید تقویت بخشے گی۔یہ ملاقات پاکستان اور چین کی جانب سے  باہمی تعاون کے ذریعے اپنی لازوال تزویراتی شراکت داری کو فروغ دینے کے مشترکہ عزم کا منہ بولتا ثبوت ہے۔",
        "published_date": "Wed, 21 May 2025 03:39:36 UTC",
        "source": "Express Urdu"
    },
    {
        "guid": "c4d3cbdba161a0985a22a9d500380a2c",
        "title": "وزیر ریلوے کا عید کے موقع پر 5 اسپیشل ٹرینیں چلانے کا فیصلہ",
        "link": "https://www.express.pk/story/2762348/railways-minister-decides-to-run-special-trains-on-the-eve-of-eid-2762348/",
        "image_url": "https://img.express.pk/logo/expresslogo.webp",
        "article": "وزیر ریلوے حنیف عباسی نے عید کے موقع پر 5 اسپیشل ٹرینیں چلانے کا فیصلہ کرلیا ہے۔\nپاکستان ریلویز ہیڈکوارٹرز لاہور سے جاری بیان کے مطابق وزیراعظم شہباز شریف کی ہدایت پر وزیر یلوے حنیف عباسی نے عید کے موقع پر 5 اسپیشل ٹرینیں چلانے کا فیصلہ کیا ہے۔\nاعلامیے میں کہا گیا کہ پہلی عید اسپیشل ٹرین کراچی سے لاہور 2 جون کو دوپہر 1 بجے روانہ ہوگی، دوسری عید اسپیشل ٹرین 3 جون کو صبح 10 بجےکوئٹہ سے پشاور، تیسری ٹرین لاہور سے کراچی کے لیے 3 جون کو شام 5 بجے چلائی جائے گی۔\nپاکستان ریلویز نے کہا کہ کراچی سے راولپنڈی چوتھی عید اسپیشل ٹرین 3 جون کو رات 8 بجے روانہ ہوگی اور پانچویں اور آخری عید اسپیشل ٹرین کراچی سے لاہور 4 جون کو رات 8 بجے روانہ ہوگی۔\nترجمان پاکستان ریلوے کا کہنا تھا کہ ان اسپیشل ٹرینوں کا مقصد مسافروں کو بروقت آرام دہ اور معیاری سفری سہولیات فراہم کرنا ہے، پاکستان ریلوے کی اولین ترجیح ہے کہ مسافرعید کے موقع پر اپنے پیاروں کے ساتھ خوشیاں منا سکیں۔",
        "published_date": "Wed, 21 May 2025 03:39:36 UTC",
        "source": "Express Urdu"
    },
    {
        "guid": "4714fe9c7ab476ba4f607c646218131b",
        "title": "فیلڈ مارشل عاصم منیر کی ترقی ان کی قائدانہ صلاحیتوں کا اعتراف ہے، دفاعی مبصرین",
        "link": "https://www.express.pk/story/2762347/field-marshal-asim-munirs-promotion-is-acceptance-of-his-leadership-abilities-says-defense-analyst-2762347/",
        "image_url": "https://img.express.pk/logo/expresslogo.webp",
        "article": "فیلڈ مارشل کے عہدے پر ترقی پانے والے جنرل عاصم منیر آپریشنل، انٹیلی جنس سمیت مختلف امور پر مہارت رکھنے والے فوجی جنرل ہیں، فیلڈ مارشل عاصم منیر نے ملک کی معشیت کی مضبوطی، خارجہ امور، دہشت گردی کے خاتمے اور بلوچستان سمیت ملک میں قیام امن، زراعت کی ترقی، ملک میں مقامی اور غیر ملکی سرمایہ کاری کے فروغ کی جامع منصوبہ بندی اور اقدامات کے لیے اسپیشل انویسٹمنٹ فیسلٹی کونسل کے قیام سمیت اہم ترین مسائل کے حل میں وفاقی حکومت کے ساتھ ہر ممکن تعاون کیا ہے۔\nفیلڈ مارشل عاصم منیر کا ان اہم قومی امور کے حل میں انتہائی کلیدی کردار رہا ہے، دفاعی ماہرین اس حوالے سے رائے دیتے ہیں کہ فیلڈ مارشل عاصم منیر نے پاک-بھارت کشیدگی کے دوران مودی کی جارحیت کا جواب دینے کے لیے اپنے تجربہ کی بنیاد پر مربوط پالیسی مرتب کی۔\nآپریشن بنیان مرصوص کی کامیابی میں فیلڈ مارشل حافظ عاصم منیر کا بحری، فضائی افواج کے سربراہان سمیت وفاقی حکومت کے ساتھ مربوط رابطہ رہا اور جدید جنگی حکمت عملی کے سبب بھارت کو شکست کا سامنا کرناپڑا۔\nاس حوالے سے یہ بات قابل ذکر ہے کہ بھارتی حملوں کے جواب میں جب پاکستان نے آپریشن بنیان مرصوص کا آغاز کیا تو اس دن پاک فوج کے سربراہ جنرل عاصم منیر نے نماز فجر ادا کرنے کے بعد ‏قرآن پاک کی سورۃ الصف کی تلاوت کی، اس سورہ کی آیت 4 میں  اللہ تعالیٰ فرماتا ہے کہ\"‏إِنَّ اللَّهَ يُحِبُّ الَّذِينَ يُقَاتِلُونَ فِي سَبِيلِهِ صَفًّا كَأَنَّهُمْ بُنْيَانٌ مَرْصُوصٌ\" ترجمہ:-‏\"بیشک اللہ اُن لوگوں سے محبت کرتا ہے جو اُس کے راستے میں اس طرح صف بستہ ہو کر لڑتے ہیں گویا کہ وہ سیسہ پلائی ہوئی دیوار ہیں۔\"\nآرمی چیف نے تلاوت کلام کے بعد دعا کی، پاکستان کے آپریشن \"بنیان مرصوص\"کے تحت بھارت پرمیزائل حملے شروع کیے گئے، \"بنیان مرصوص\"کا مطلب سیسہ آہنی دیوار ہے، اس آپریشن کی تاریخی کامیابی میں اہم کردار ادا کرنے پر وفاقی حکومت نے آرمی چیف جنرل عاصم منیر کو فیلڈ مارشل کے عہدے پر ترقی دی۔\nدفاعی مبصرین کا کہنا ہے کہ فیلڈ مارشل کے عہدے پر جنرل عاصم منیر کی ترقی ان کی قائدانہ صلاحیتوں کا اعتراف ہے۔\nدفاعی ماہرین کا کہنا ہے کہ فیلڈ مارشل عاصم منیر کی اس وقت مربوط سوچ ہے کہ ملک معاشی طور پر مزید مضبوط ہو، اس حوالے سے فیلڈ مارشل عاصم منیر ہمہ وقت وفاقی حکومت کے ساتھ تعاون کررہے ہیں۔\nدفاعی ماہرین امید کرتے ہیں کہ آئندہ دنوں میں ملک کی معیشت میں مزید بہتری آئے گی۔\nوفاقی حکومت کے حکام کا کہنا ہے کہ فیلڈ مارشل عاصم منیر کا وفاقی حکومت کے ساتھ تعاون مربوط ہے، وفاقی حکومت قومی سلامتی سمیت اہم امور میں ان کی رائے کو اہم سمجھتی ہے۔\nموجودہ وقت میں سویلین حکومت اور عسکری قیادت میں مثالی کوآرڈی نیشن ہے جس کی وجہ سے پاکستان معاشی اور سفارتی سمیت اہم امور کے حل میں کامیابی کی منزلیں طے کر رہا ہے۔",
        "published_date": "Wed, 21 May 2025 03:39:36 UTC",
        "source": "Express Urdu"
    },
    {
        "guid": "722a2b0303fe1a81c803200cc67e2747",
        "title": "کراچی: کرنٹ لگنے سے نوجوان جاں بحق",
        "link": "https://www.express.pk/story/2762346/young-boy-electric-shock-2762346/",
        "image_url": "https://img.express.pk/logo/expresslogo.webp",
        "article": "شاہین کمپلیکس کے قریب کرنٹ لگنے سے نوجوان جاں بحق ہوگیا جس کی لاش ضابطے کی کارروائی کے لیے جناح اسپتال لیجائی گئی۔\nچھیپا حکام کے مطابق متوفی کی شناخت 23 سالہ اسامہ کے نام سے کی گئی جبکہ واقعہ جیم خانے میں کام کے دوران بجلی کے تار سے کرنٹ لگانے کا بتایا جا رہا تاہم پولیس مزید چھان بین کر رہی ہے۔",
        "published_date": "Wed, 21 May 2025 03:39:36 UTC",
        "source": "Express Urdu"
    },
    {
        "guid": "b8b5fe1178ff4a2040f67e423342203e",
        "title": "ضیا الحسن لنجار کے گھر پر حملہ ناقابل برداشت ہے، وزیر داخلہ",
        "link": "https://www.express.pk/story/2762345/moro-protest-interior-minister-naqvi-2762345/",
        "image_url": "https://img.express.pk/logo/expresslogo.webp",
        "article": "وفاقی وزیرداخلہ محسن نقوی نے سندھ کے علاقے مورو میں وزیرداخلہ سندھ ضیاء الحسن لنجارکے گھر پر قوم پرست جماعت کے مشتعل افراد کے حملے کو نا قابل برداشت قرار دے دیا۔\nایکسپریس نیوز کے مطابق وزیر داخلہ نے صوبائی ہم منصب کے گھر پر حملے کی مذمت کرتے ہوئے اسے افسوسناک قرار دیا اور کہا کہ مظاہرین کا یہ فعل ناقابل برداشت ہے۔ \nانہوں نے کہا کہ  حملہ آوروں نے قانون ہاتھ میں لے کر شرپسندی کا ارتکاب کیا۔ کسی کو بھی ایسے شرپسند واقعہ کی اجازت نہیں دی جا سکتی۔ \nدوسری جانب پاکستان پیپلزپارٹی کے چیئرمین بلاول بھٹو زرداری نے شہید بینظیرآباد کے ڈویژنل صدر اور وزیرداخلہ ضیاء لنجار کے گھر پر حملے کی مذمت کی۔\nانہوں نے اپنے بیان میں کہا کہ سندھ کے وزیرداخلہ ضیاء لنجار کے گھر پر حملہ دہشت گردی کے مترادف ہے، احتجاج کی آڑ میں شرپسندی کرنے والوں کے مذموم عزائم کھل کر سامنے آچکے ہیں۔\nبلاول نے سندھ حکومت کو ہدایت کی کہ صوبے میں بدامنی کے مرتکب سازشی عناصر سے آہنی ہاتھوں سے نمٹا جائے۔",
        "published_date": "Wed, 21 May 2025 03:39:39 UTC",
        "source": "Express Urdu"
    },
    {
        "guid": "fa0a8c0f131c9f7bc55e4183d422ee2e",
        "title": "کانکرز بہتر نیٹ رن ریٹ کی بنیاد پرقومی ویمنز ٹی ٹوئنٹی ٹورنامنٹ کے فائنل میں پہنچ گئی",
        "link": "https://www.express.pk/story/2762344/women-national-t-20-2762344/",
        "image_url": "https://img.express.pk/logo/expresslogo.webp",
        "article": "کانکرز بہتر نیٹ رن ریٹ کی بنیاد پرقومی ویمنز ٹی ٹوئنٹی ٹورنامنٹ کے فائنل میں پہنچ گئی جہاں اس کا مقابلہ اسٹارز اور چیلنجرز کے درمیان کوالیفائر کی فاتح ٹیم سے ہوگا۔ کوالیفائر جمعرات اور فائنل ہفتہ کو نیشنل اسٹیڈیم میں کھیلا جائے گا۔\nتفصیلات کے مطابق قومی ویمن کپتان  فاطمہ ثنا کی قیادت میں  کانکرز نے پی سی بی کے تحت پرقومی ویمنز ٹی 20 ٹورنامنٹ کے فائنل میں رسائی حاصل کرلی۔\nپانچ ٹیموں کے درمیان ہونے والے30 لاکھ روپے انعامی رقم کےایونٹ میں 10 پوائنٹس جوڑنے والی کانکرز، اسٹارز اور چیلنجرز نے مشترکہ طور پر 10، 10 پوائٹس حاصل کیے۔\nتاہم،0.793 کا نیٹ رن ریٹ پانے والی کانکرز نے پوائنٹس ٹیبل پرسرفہرست ہونے کے ناطے فائنل کھیلنے کا حق حاصل کرلیا۔\nاسٹارز نے 0.493 اور قومی ون ڈے چیمپئین چیلنجرز نے0.267 کا نیٹ رن ریٹ حاصل کیا۔\nجمعرات کو کوالیفائرمیں اسٹارز اور چیلینجرز فاتح بن کر فائنل میں رسائی پانے کی کوشش کریں گی۔\nدوسری جانب بالترتیب 6 اور4 پوائنٹس حاصل کرنے والی اسٹرائیکرز اورانونسیبلز کی ٹیمیں ایونٹ سے باہرہوگئیں۔ قبل ازیں ایونٹ میں منگل کو ڈبل لیگ کے آخری میچز کھیلے  گئے۔\nنیشنل بینک اسٹیڈیم میں چیلنجرز نے اسٹرائیکرز کو 77 رنز سے ہرادیا جبکہ اوول اکیڈمی گراؤنڈ میں اسٹارز نے کانکررز کو 5  وکٹوں سے مات دے دی۔\nچیلنجرز نے پہلے بیٹنگ کرتے ہوئے 7 وکٹوں پر 168 رنز بنائے،صدف شمس 53 رنز کے ساتھ ٹاپ اسکورر رہیں۔ یسریٰ عامر نے 39 رنز بنائے، نورین یعقوب نے 3 وکٹیں حاصل کیں۔ہدف کے تعاقب میں اسٹرائیکرز 91 رنز پر ڈھیر ہوگئی۔\nایمان فاطمہ نے 34 رنز کے ساتھ مزاحمت کی ،رابعہ رانی نے 4 اوورز میں صرف ایک رن دے کر 3 وکٹیں حاصل کیں۔ صدف شمس  پلیئر آف دی میچ قرار پائیں۔\nاوول اکیڈمی گراؤنڈ میں  اسٹارز نےکانکررز نے پہلے بیٹنگ کرتے ہوئے 7 وکٹوں پر 119 رنز بنائے۔سیدہ عروب شاہ نے 46 اورنجیہہ علوی نے 43 رنز ناٹ آوٹ بنائے انوشا ناصر اور طوبُی حسن نے دو، دو وکٹیں باہم تقسیم کیں۔\nاسٹارز نے حورینہ سجاد کے 38 رنز کی بدولت  18 ویں اوور میں ہدف پالیا جبکہ اس کی 5 کھلاڑی آوٹ ہوئیں۔طوبہ حسن نے 26 رنز جوڑے، نشرہ سندھو نے 2  کھلاڑیوں کو چلتا کیا، طوبہ حسن پلیئر آف دی میچ رہیں۔",
        "published_date": "Wed, 21 May 2025 03:39:39 UTC",
        "source": "Express Urdu"
    },
    {
        "guid": "91b3d546277cddf0141aa076fa78c201",
        "title": "زارا نور کا والدہ اسما عباس کیساتھ کلاسیکل رقص کی ویڈیو وائرل",
        "link": "https://www.express.pk/story/2762343/zara-noor-asma-abbass-classical-dance-2762343/",
        "image_url": "https://img.express.pk/logo/expresslogo.webp",
        "article": "زارا نور عباس کی اپنی والدہ اداکارہ اسماء عباس کے ساتھ کلاسیکی رقص کی ویڈیو نے سوشل میڈیا پر مداحوں کے دل موہ لیے۔\nاسماء عباس ایک منجھی ہوئی اداکارہ ہیں اور ان کی بیٹی زارا نور عباس بھی کسی سے کم نہیں۔ ماں بیٹی کی ڈراموں میں جوڑی کو بھی خوب سراہا جاتا ہے۔\nدونوں باصلاحیت اداکارائیں نہ صرف اداکاری میں کمال رکھتی ہیں بلکہ فنِ رقص میں بھی اپنی مہارت کا خوبصورت مظاہرہ کرچکی ہیں۔\nاس دلکش جوڑی نے حال ہی میں لیجنڈری گلوکارہ نور جہاں کے لازوال نغمے پر کلاسیکی کتھک ڈانس کیا اور ویڈیو انسٹاگرام پیج پر شیئر کی۔\nA post shared by Mediabites (@mediabites_official_)\nویڈیو کے کیپشن میں اداکارہ زارا نور عباس نے اپنی والدہ اسماء عباس کے نام ایک جذباتی نوٹ بھی لکھا کہ امی، آپ سب سے مضبوط ترین خاتون ہیں۔\nزارا انور نے ماں کے نام لکھا کہ آپ نے مجھے سکھایا کہ دکھ کو خاموشی سے کیسے سہا جاتا ہے، کسی ستائش کے بغیر قربانی کیسے دی جاتی ہے اور کیسے دنیا کی پروا کیے بغیر باوقار انداز میں جیا جاتا ہے۔\nاداکارہ زارا انور عباس نے مزید لکھا کہ لیکن شاید آپ کو اتنی قربانیاں نہیں دینی چاہیئں تھیں۔ شاید آپ کے خواب بھی اہم تھے۔ آج، میں وہ خواب آپ کے ساتھ جینا چاہتی ہوں۔ آپ کے لیے اور آپ کے ساتھ۔",
        "published_date": "Wed, 21 May 2025 03:39:41 UTC",
        "source": "Express Urdu"
    },
    {
        "guid": "3026157b05541656547d3150d6fba510",
        "title": "ملک کا دفاع قرضوں کی رقم سے کیا جا رہا ہے، شاہد خاقان عباسی",
        "link": "https://www.express.pk/story/2762342/the-defense-of-country-is-being-financed-with-loan-2762342/",
        "image_url": "https://img.express.pk/logo/expresslogo.webp",
        "article": "عوام پاکستان پارٹی کے رہنما اور سابق وزیر اعظم شاہد خاقان عباسی نے حکومت اور ملک کی بڑی سیاسی جماعتوں کی طرز حکمرانی پر تنقید کرتے ہوئے کہا ہے کہ پاکستان کی تینوں بڑی جماعتیں حکومت میں ہیں اور ملک کا کوئی پرسان حال نہیں ہے، حالات یہ ہیں کہ ملک کا دفاع قرضوں کی رقم سے کیا جا رہا ہے۔\nلاہور میں عوام پاکستان پارٹی کے اجلاس سے خطاب کرتے ہوئے  شاہد خاقان عباسی نے کہا کہ ہمارے ملک میں سیاست کا مقصد اقتدار کا حصول ہے، پاکستان کی تینوں بڑی جماعتیں حکومت میں ہیں مگر اس کے باوجود ملک کا کوئی پرسان حال نہیں دو کروڑ 70 لاکھ بچے اسکولوں سے باہر ہیں، پولیس سے نظام نہیں چل رہا ہے۔\nانہوں نے کہا کہ ملک سے سفارش ختم ہو چکی ہے، اب صرف رشوت کا بازار گرم ہے، جس ملک کا وزیر اعظم اور وزیر اعلیٰ بادشاہت کی طرز پر حکومت کریں وہ ملک نہیں چل سکتا۔\nشاہد خاقان عباسی نے کہا کہ سیاست کا مقصد ہونا چاہیے جو ملکی ضرورت ہے، بدقسمتی سے ہمارے ملک کے سیاست دان سیاست کا مقصد بھول گئے ہیں، ہم اپنی سیاسی سمت درست نہیں کرسکے ۔\nانہوں نے کہا کہ پاکستان مسلم لیگ (ن) ووٹ کو عزت دو کا ںعرہ لے کر چلی لیکن بعد ازاں اقتدار کو عزت دو کا نعرہ اپنا لیا۔\nسابق وزیراعظم نے کہا کہ ملک میں کیا ہونا ہے اس کی کوئی بات نہیں کرتا، سیاست کو نفرت میں بدل دیا گیا ہے، ایک دوسرے پر برتری کے لیے سیاست کی جا رہی ہے۔\nانہوں نے کہا کہ پاکستان میں موجود جماعتوں کی کارکردگی عوام کے سامنے ہے، اسٹیبلشمنٹ جماعتیں بناتی ہیں مگر ہمارا اسٹیبلشمنٹ سے کوئی تعلق نہیں ہے۔\nشاہد خاقان عباسی کا کہنا تھا کہ قومی احتساب بیورو (نیب) صرف سیاسی جوڑ توڑ کے لیے استعمال ہو رہا ہے جبکہ سیاست دانوں کی کرپشن بڑھتی جارہی ہے۔\nانہوں نے کہا کہ جس ملک میں انصاف نہیں ہوگا وہاں ترقی ممکن نہیں، ملک میں سفارش ختم ہوگئی صرف پیسہ چلتا ہے۔\nاس موقع پر سابق وفاقی وزیرخزانہ مفتاح اسماعیل نے کہا کہ پاکستان کے حالات بہت برے ہیں، شاہد خاقان عباسی بہادر آدمی ہیں شہباز شریف نہیں۔\nسابق صوبائی وزیر ضعیم قادری نے پاکستان مسلم لیگ (ن) کو تنقید کا نشانہ بنایا اور کہا کہ یہ ملک کسی کے باپ کی جاگیر نہیں ہے، موجودہ سیاسی نظام میں طاقت نہیں کہ ملک کو أگے لے جا سکے، ایسے نظام کے خواہاں ہیں جہاں صرف اقتدار کا حصول ٹارگٹ نہ ہو۔\nتقریب سے سابق وفاقی وزیر صحٹ ڈاکٹر ظفر محمود اور دیگر شرکا نے بھی خطاب کیا۔",
        "published_date": "Wed, 21 May 2025 03:39:41 UTC",
        "source": "Express Urdu"
    },
    {
        "guid": "7e92d011e325652a22c62eec848e94c4",
        "title": "بھارتی جارحیت کو عالمی سطح پر بے نقاب کرنے کی تیاری، اعلیٰ سطح کی سفارتی کمیٹی کا پہلا اجلاس",
        "link": "https://www.express.pk/story/2762341/a-meeting-of-a-high-level-diplomatic-committee-formed-to-expose-indian-aggression-on-a-global-scale-2762341/",
        "image_url": "https://img.express.pk/logo/expresslogo.webp",
        "article": "بھارت کی جارحیت اور پروپیگنڈے کو عالمی برادری کے سامنے بے نقاب کرنے والی اعلیٰ ترین سفارتی کمیٹی کا مشاورتی اجلاس ہوا۔\nایکسپریس نیوز کے مطابق پاک بیرون ممالک میں بھارتی جارحیت اور سندھ طاس معاہدے سمیت کئی ظالمانہ اقدامات پر پاکستان کا درست موقف پیش کرنے کے حوالے اعلی سطح پر بنائی گئی کمیٹی کا مشاورتی اجلاس ہوا۔\nاجلاس میں پیپلزپارٹی سے بلاول بھٹو زرداری، سینیٹر شیری رحمان حناربانی گھر شریک ہوئے جبکہ مسلم لیگ ن سے معاون خصوصی طارق فاطمی اور خرم دستگیر شریک ہوئے جبکہ ایم کیو ایم پاکستان کی نمائندگی سینیٹر فیصل سبزواری نے کی۔\nاس کے علاوہ اجلاس میں جلیل عباس جیلانی، تہمینہ جنجوعہ بھی شریک ہوئے۔ سیکریٹری خارجہ نے تازہ ترین صورتحال پر بریفنگ دی اور شرکا کو بھارتی جارحیت سمیت فالس فلیگ آپریشن سے آگاہ کیا۔\nاجلاس میں طے پایا کہ کمیٹی یورپ اور دیگر اہم ممالک کا دورہ کرے گی اور دنیا کو پاکستان کے موقف اور بھارتی جارحیت سے اگاہ کرے گی۔",
        "published_date": "Wed, 21 May 2025 03:39:41 UTC",
        "source": "Express Urdu"
    },
    {
        "guid": "5e3d3839d7719ca88fb76270d80863d0",
        "title": "فرانسیسی قصبے نے اسمرفس کا روپ دھار کر ریکارڈ بنا دی",
        "link": "https://www.express.pk/story/2762340/france-town-smurfs-2762340/",
        "image_url": "https://img.express.pk/logo/expresslogo.webp",
        "article": "فرانس کے ایک چھوٹے سے قصبے میں 3076 افراد نے مشہور کارٹون ’اسمرفس‘ کا روپ دھار کر تیسرا گینیز ورلڈ ریکارڈ اپنے نام کر لیا۔\nفرانس کے بریٹنی ریجن کا ایک قصبہ لینڈرنو اس سے پہلے بھی یہ ریکارڈ دو بار بنانے کی کوشش کر چکا ہے لیکن 2762 افراد جمع نہ کر سکا۔ یہ ریکارڈ 2019 میں جرمنی نے قائم کیا تھا۔\nبعد ازاں قصبے نے اس ریکارڈ کی کوشش اتوار کے روز کی جس کو باضابطہ طور پر پیراماؤنٹ پکچرز نے 18 جولائی کو فلم اسمرفس ریلیز ہونے قبل سپورٹ کیا ہے۔",
        "published_date": "Wed, 21 May 2025 03:39:44 UTC",
        "source": "Express Urdu"
    },
    {
        "guid": "17da358ff0a08a3e2401febc320867b7",
        "title": "برطانیہ؛ مصری نژاد شہری کو انسانی اسمگلنگ کے الزام میں 25 سال قید",
        "link": "https://www.express.pk/story/2762339/uk-egyptian-humans-trafficking-prisoned-2762339/",
        "image_url": "https://img.express.pk/logo/expresslogo.webp",
        "article": "برطانیہ میں مقیم احمد ایبِد نامی مصری باشندے نے 2022 سے 2023 کے درمیان 3 ہزار 800 سے زائد تارکین وطن کو غیر قانونی طریقے سے یورپ منتقل کیا تھا۔\nعالمی خبر رساں ادارے کے مطابق برطانیہ کی ساؤتھ وارک کراؤن کورٹ نے 42 سالہ مصری نژاد احمد ایبد کو 25 سال قید کی سزا سنائی ہے۔\nعدالت نے فیصلے میں لکھا کی احمد ایبد کا انسانی اسمگلنگ کے ذریعے کسی کو روزگار فراہم کرنا نہیں بلکہ صرف پیسا کمانا تھا چاہے اس میں تارکین وطن کی جان ہی کیوں نہ چلی جائے۔\nمصری شخص پر الزام تھا کہ اس نے 3 ہزار 800 تارکین وطن کو غیر محفوظ اور غیر قانونی طریقے سے براستہ بحیرہ روم برطانیہ اور یورپ منتقل کیا۔\nاحمد ایبد پر یہ الزام بھی تھا کہ اس نے رشوت، دھمکیوں اور تشدد کے ذریعے انسانی جانوں کو خطرے میں ڈال کر صرف مالی مفاد حاصل کرنا چاہا تھا۔\nبرطانوی انویسٹی گیشن اداروں کو تحقیقات کے دوران پتہ چلا کہ احمد ایبد نے نہ صرف سیکیورٹی حکام کو رشوت دی بلکہ اپنے ساتھیوں کو حکم دیا کہ کسی تارک وطن کے پاس فون ہوتو اسے قتل کر کے سمندر میں پھینک دیں۔\nواضح رہے کہ برطانیہ کی نئی حکومت نے انسانی اسمگلنگ جیسے سنگین جرائم میں ملوث افراد کے خلاف سخت کارروائی کا فیصلہ کیا ہے۔",
        "published_date": "Wed, 21 May 2025 03:39:46 UTC",
        "source": "Express Urdu"
    },
    {
        "guid": "3d1738633f9876cbf2b91677917753eb",
        "title": "مورو میں قوم پرست جماعتوں کا پُرتشدد احتجاج میں 1 جاں بحق، وزیرداخلہ کے گھر اور  ٹرکوں کو آگ لگادی",
        "link": "https://www.express.pk/story/2762338/moro-protest-fire-interior-minister-house-2762338/",
        "image_url": "https://img.express.pk/logo/expresslogo.webp",
        "article": "کنڈیارو: دریائے سندھ سے کینالز نکالنے اور کارپوریٹ فارمنگ کیخلاف کالعدم قوم پرست جماعت کے احتجاج کے دوران زخمی ہونے والا نوجوان جاں بحق ہوگیا، مظاہرین نے وزیر داخلہ کے گھر اور کئی مال بردار گاڑیوں کو نذر آتش کردیا۔\nایکسپریس نیوز کے مطابق قوم پرست جماعت کے کارکنان نے مورو میں قومی شاہراہ پر احتجاج کیا، جس کے دوران پولیس نے سڑک کھلوانے اور مظاہرین کو منتشر کرنے کیلیے ہوائی فائرنگ کی۔\nپولیس کی جانب سے کی جانے والی ہوائی فائرنگ اور لاٹھی چارج کے دوران مشتعل افراد نے اطراف میں موجود دکانوں، ہوٹلوں، مال بردار ٹرالوں کو آگ لگائی جبکہ نامعلوم افراد ٹرکوں سے سامان اور غذائی اجناس لوٹ کر لے گئے۔\nپولیس کی جانب سے کی جانے والی ہوائی فائرنگ اور لاٹھی چارج کے نتیجے میں 8 مظاہرین زخمی جبکہ متعدد گرفتار ہوئے، جس کے بعد مشتعل کارکنان بڑی تعداد میں جمع ہوئے اور انہوں نے وزیر داخلہ سندھ کے گھر لنجار ہاؤس پر دھاوا بولا۔\nمظاہرین نے لنجار ہاؤس پر تعینات پولیس افسران و اہلکاروں کو بدترین تشدد کا نشانہ بنایا جبکہ اندر داخل ہوکر توڑ پھوڑ کی اور گھر کو نذر آتش کردیا۔\nپولیس کے مطابق مظاہرین نے پولیس اور ٹرالرز پر پتھراؤکیا جس کے باعث کئی گاڑیوں کے شیشے ٹوٹے، اس کے علاوہ آئل ٹینکر اور ٹریلر کو نذر آتش بھی کیا جس کے نتیجے میں کروڑوں روپے مالیت کی املاک جل کر راکھ ہوگئیں۔ \nمظاہرین نے مال بردار ٹرکوں کے ڈرائیور کو لاٹھیوں سے تشدد کا نشانہ بنایا اور پھر انہیں آگ لگا دی۔ اس کے علاوہ مظاہرین نے مورو بائی پاس پر بھی گاڑیاں نذر آتش کر کے سڑک کو بند کردیا۔\nپولیس کے مطابق قومپرست جماعت کے مشتعل کارکنان نے دو پولیس کی گاڑیوں کو نذر آتش کیا جبکہ تشدد سے پولیس اہلکار زخمی بھی ہوا جسے اسپتال منتقل کردیا گیا۔\nاس دوران پولیس اور مظاہرین میں وقفے وقفے سے جھڑپیں جاری رہیں، جبکہ ایک زخمی کی موت کے بعد حالات مزید کشیدہ ہوئے جس پر شہر میں ضلع بھر سے پولیس کی نفری کو طلب کیا گیا۔\nمظاہرین نے ضیا الحسن لنجار کے گھر اور اطراف میں کھڑی موٹرسائیکلیں راکھ کا ڈھیر بنائیں۔ پولیس ذرائع کے مطابق مشتعل ڈنڈا بردار مظاہرین ٹولیوں کی شکل میں شاہراہ پر گشت کررہے ہیں۔\nپولیس ذرائع نے بتایا کہ کالعدم تنظیم جسمم کی جانب سے احتجاج کیا گیا تھا، حالات کشیدہ ہونے کے بعد مظاہرین نے قومی شاہراہ پر دھرنا دے دیا ہے۔\nاُدھر مورو بائی پاس پر ہنگامہ آرائی کے دوران زخمی پولیس اہلکار سمیت تین زخمیوں کو پیپلز میڈیکل اسپتال منتقل کردیا گیا۔ ایم ایس ڈاکٹر یار علی جمالی نے بتایا کہ ایک زخمی نوجوان اور قوم پرست جماعت کے رہنما زاہد لغاری کو زخمی حالت میں لایا گیا تھا جو دوران علاج جاں بحق ہوگیا۔\nسندھ حکومت کے ترجمان سلمان مراد نے مورو میں وزیرِداخلہ کے گھر کو نذر آتش کرنے کے عمل کو انتہائی قابل مذمت اور افسوسناک قرار دیا ہے۔\nانہوں نے اپنے بیان میں کہا کہ وزیر داخلہ ضیاء الحسن لنجار کی رہائش گاہ پر حملےکی شدید مذمت کرتے ہیں۔\nاس کے علاوہ ترجمان سندھ حکومت عقربہ فاطمہ نے اپنے بیان میں کہا کہ مورو میں وزیر داخلہ کے گھر پر حملہ قانون شکنی کی انتہا ہے، اس کی بھرپور مذمت کرتے ہیں۔ انہوں نے کہا کہ یہ حملہ ریاستی رٹ کو چیلنج کرنے کے مترادف ہے، حکومت خاموش تماشائی نہیں بنے گی، ذاتی رنجش یا سیاسی اختلاف کی آڑ میں گھروں کو جلانا ناقابلِ قبول ہے۔\nعقربہ فاطمہ نے کہا کہ ایسے واقعات سندھ کی پرامن فضا کو آلودہ کرنے کی دانستہ کوشش ہیں، منصوبوں پر اعتراض جمہوری حق ہے، مگر تشدد اس کا حل نہیں، حملے میں ملوث عناصر کے خلاف کارروائی ناگزیر ہے، سندھ میں انتشار پھیلانے کا ہر منصوبہ ناکام بنایا جائے گا۔\nاُن کا مزید کہنا تھا کہ عوامی قیادت کو نشانہ بنانا ریاست اور عوام دونوں پر حملہ ہے۔ حکومت شہریوں اور نمائندوں کے تحفظ کے لیے سخت اقدامات کرے گی اور قانون اپنا راستہ لے گا۔",
        "published_date": "Wed, 21 May 2025 03:39:49 UTC",
        "source": "Express Urdu"
    },
    {
        "guid": "ef37a48426d1dd3b8940d7c2b35db948",
        "title": "مصر کے صدر نے وزیراعظم کی دورہ پاکستان کی دعوت قبول کرلی",
        "link": "https://www.express.pk/story/2762337/pm-shahbaz-telephonic-talks-with-egypt-2762337/",
        "image_url": "https://img.express.pk/logo/expresslogo.webp",
        "article": "وزیراعظم نے مصر کے صدر سے ٹیلیفونک رابطہ کیا اور انہیں دورے کی دعوت دی جسے انہوں نے قبول کرلیا۔\nایکسپریس نیوز کے مطابق  وزیر اعظم محمد شہباز شریف نے  مصر کے صدر عبدالفتاح السیسی سے  ٹیلی فون پر گفتگو کی، جس کے دوران انہوں نے مصر کے تعمیری کردار، اس کے متوازن بیانات اور جنوبی ایشیا کے حالیہ بحران کے دوران فعال سفارت کاری پر صدر السیسی کا تہہ دل سے شکریہ ادا کیا۔\nانہوں نے کہا کہ مصر نے بھی پاکستان اور بھارت کے درمیان کشیدگی کو کم کرنے میں مدد کی ہے۔\n وزیراعظم نے ملک کی خودمختاری اور علاقائی سالمیت کا بہادری سے دفاع کرنے پر پاکستان کی بہادر مسلح افواج کو زبردست خراج تحسین پیش کیا اور اس بات پر زور دیا کہ پاکستان علاقائی امن کے مفاد میں بھارت کے ساتھ جنگ ​​بندی مفاہمت کو برقرار رکھنے کے لیے پرعزم ہے۔  \nانہوں نے مصری صدر کی توجہ سندھ طاس معاہدے کی اہمیت کی طرف بھی مبذول کرائی جسے بھارت  التواء میں رکھنے کی دھمکی دے رہا تھا۔ ایک ایسا قدم جو پاکستان کے لیے ایک سرخ لکیر ہے۔  \n دونوں رہنماؤں نے مشرق وسطیٰ میں ہونے والی پیش رفت بالخصوص غزہ کی تشویشناک صورتحال پر بھی تبادلہ خیال کیا۔  \nوزیر اعظم نے عالمی برادری پر زور دیا کہ وہ غزہ کے لوگوں کو درکار انسانی امداد کی مسلسل اور بروقت فراہمی کو یقینی بنائے۔  انہوں نے یہ بھی امید ظاہر کی کہ آئندہ ماہ دو ریاستی حل پر ہونے والی اقوام متحدہ کی کانفرنس کے بامعنی نتائج برآمد ہوں گے۔\n پاکستان مصر تعلقات پر اطمینان کا اظہار کرتے ہوئے وزیراعظم نے دوطرفہ تجارت اور سرمایہ کاری کے فروغ کی ضرورت کو اجاگر کیا۔\n صدر السیسی نے پاکستان اور بھارت کے درمیان جنگ بندی مفاہمت کا خیر مقدم کرتے ہوئے جنوبی ایشیا میں پائیدار امن اور استحکام کے لیے پاکستان کی کوششوں کو سراہا۔  \nانہوں نے اس بات کا اعادہ کیا کہ مصر پاکستان کے ساتھ تمام شعبوں میں مضبوط تعلقات کا خواہاں ہے۔ انہوں نے غزہ میں انسانی امداد بھیجنے پر پاکستان کو سراہا۔\n وزیراعظم نے مصری صدر کو پاکستان کے سرکاری دورے کی انتہائی پُرخلوص دعوت دی جسے مصری صدر نے قبول کر لیا۔",
        "published_date": "Wed, 21 May 2025 03:39:49 UTC",
        "source": "Express Urdu"
    },
    {
        "guid": "dc18d05768ac239e3f2e8b79781e3fed",
        "title": "سائنس دانوں نے شہد کی مکھیوں کیلئے نئے خطرات کی نشان دہی کردی!",
        "link": "https://www.express.pk/story/2762336/honey-bee-in-trouble-2762336/",
        "image_url": "https://img.express.pk/logo/expresslogo.webp",
        "article": "سائنس دانوں نے خبردار کیا ہے کہ جنگ زدہ علاقے، مائیکرو پلاسٹک اور روشنی کی آلودگی جیسے مسائل عالمی سطح پر شہد کی مکھیوں کی آبادی کے لیے خطرہ بن رہے ہیں۔\nشہد کی مکھیوں کے ماہرین نے 12 نئے خطرات کی نشان دہی کی ہے جو اگلی دہائی تک ان مکھیوں کی تعداد میں کمی بڑھا سکتے ہیں۔\nسائنس دانوں کا کہنا تھا کہ ان کے مسکن کا ختم ہونا، کیڑا کش ادویات کا استعمال، موسمیاتی تغیر اور دیگر جارح مزاج مخلوقات کی وجہ سے پہلے ہی شہد کی مکھیوں کی تعداد میں کمی واقع ہو چکی ہے جس میں کچھ مکھیوں کی اقسام کا معدوم ہوجانا شامل ہے۔\nتازہ ترین رپورٹ میں بتایا گیا کہ روس اور یوکرین کے درمیان جنگ کی وجہ سے ان ممالک میں فصلوں کی کاشت میں کمی واقع ہوئی ہے جس کے باعث شہد کی مکھیوں کو پورے سیزن میں مختلف غذائیں نہیں مل پاتی۔\nبرطانیہ کی یونیورسٹی آف ریڈنگ کے سائنس دانوں کو تحقیق میں یہ بھی معلوم ہوا کہ مائیکرو پلاسٹک پورے یورپ میں شہد کی مکھیوں کے چھتے کو آلودہ کر رہے ہیں۔\nمحققین نے شہد کی مکھیوں کی 315 کالونیوں کا جائزہ لیا اور زیادہ تر میں پی ای ٹی پلاسٹک جیسا مصنوعی مواد پایا۔\nسائنس دانوں کے مطابق اس کے علاوہ مصنوعی روشنیوں سے ان مکھیوں کے پھولوں پر جانے کی شرح 62 فی صد تک کم ہوئی ہے اور فضائی آلودگی سے بھی ان مکھیوں کی بقا، افزائش اور نمو متاثر ہوئی ہے۔",
        "published_date": "Wed, 21 May 2025 03:39:52 UTC",
        "source": "Express Urdu"
    },
    {
        "guid": "50c53bca9290a3c63f28fe007ff5341b",
        "title": "منگلا کے طالب علم سے فیلڈ مارشل تک، جنرل عاصم منیر کے کیریئر پر ایک نظر",
        "link": "https://www.express.pk/story/2762335/field-marshal-asim-munir-carrier-2762335/",
        "image_url": "https://img.express.pk/logo/expresslogo.webp",
        "article": "فیلڈ مارشل سید عاصم منیر پاک فوج میں سینئر ترین آفیسر ہیں اور وہ آرمی چیف سے قبل وہ  ڈی جی آئی ایس آئی، کور کمانڈر گوجرانوالہ اور ڈی جی ایم آئی سمیت کئی اہم عہدوں پر فرائض سرانجام دے چکے ہیں۔ \nایکسپریس نیوز کے مطابق فیلڈ مارشل عاصم منیر پاک فوج کے سینئر ترین افسرہیں، انہوں نے آفیسرز ٹریننگ اسکول منگلا سے تربیت مکمل کرکے پاک فوج میں شمولیت اختیار کی۔\n\n دوران تربیت انہیں بہترین کارکردگی پر اعزازی شمشیر سے نوازا گیا جبکہ تربیت مکمل کرنے کے بعد انہوں نے پاک فوج کی فرنٹیئر فورس رجمنٹ میں کمیشن حاصل کیا۔\nسید عاصم منیر حافظ قرآن بھی ہیں، ان کی اسائنمنٹس کا جائزہ لیا جائے تو وہ مضبوط پروفائل کے ساتھ سامنے آتے ہیں۔\n\n \nسید عاصم منیر 2014ء میں کمانڈر فورس کمانڈ ناردرن ایریا خدمات انجام دینے کے بعد 2017 میں ڈی جی ملٹری انٹیلی جنس کے عہدے پر فائز ہوئے۔\nاس کے بعد اکتوبر 2018ء میں لیفٹیننٹ جنرل کے عہدے پر ترقی پانے کے بعد انہیں ڈی جی ملٹری آئی ایس آئی تعینات کیا گیا۔ جہاں کچھ عرصہ خدمات کی انجام دہی کے بعد انہیں جون 2019ء میں کور کمانڈر گوجرانوالہ کے عہدے پر تعینات کر دیا گیا تھا۔\n\n \nجنرل عاصم منیر اکتوبر 2021ء سے جی ایچ کیو میں کوارٹر ماسٹر جنرل فرائض سرانجام دے رہے تھے، 29 نومبر 2022 کو وزیراعظم محمد شہباز شریف نے سینئر ترین تھری اسٹار جنرل، لیفٹیننٹ جنرل سید عاصم منیر کو پاکستان آرمی کے 17ویں چیف آف آرمی اسٹاف کے طور پر تعینات کرنے کی منظوری دی۔\n\nجس کے بعد صدرِ مملکت ڈاکٹر عارف علوی نے آئین کے آرٹیکل 243 کے تحت ان کی تقرری کی توثیق کی۔جنرل عاصم منیر نے 29 نومبر 2022 کو سابق آرمی چیف جنرل قمر جاوید باجوہ سے کمانڈ کی ذمہ داریاں سنبھالیں۔\n\nآج 20 مئی کو وفاقی کابینہ نے سید عاصم منیر کق فیلڈ مارشل کے عہدے پر ترقی دے دی۔",
        "published_date": "Wed, 21 May 2025 03:39:54 UTC",
        "source": "Express Urdu"
    },
    {
        "guid": "26da75f37931ba90cd1f4f7346a1ca3e",
        "title": "واہگہ کے راستے افغان-بھارت ٹرانزٹ ٹریڈ جاری، درجنوں ٹرک بھارت روانہ",
        "link": "https://www.express.pk/story/2762334/through-wahga-border-afghan-india-transit-trade-continues-dozens-trucks-left-for-india-2762334/",
        "image_url": "https://img.express.pk/logo/expresslogo.webp",
        "article": "واہگہ اٹاری بارڈر کے ذریعے افغانستان اور بھارت کے درمیان ٹرانزٹ ٹریڈ ایک بار پھر فعال ہو گئی ہے اور حالیہ دنوں میں افغان تجارتی سامان سے لدے متعدد ٹرک بھارت روانہ ہو چکے ہیں۔ \nایکسپریس نیوز کے مطابق سرکاری ذرائع نے بتایا کہ گزشتہ چند روز کے دوران 29 افغان ٹرکوں کو واہگہ کے راستے بھارت جانے کی اجازت دی گئی، جن میں خشک میوہ جات لدے ہوئے تھے۔\nذرائع نے بتایا کہ افغانستان کے خشک میوہ جات کے 14 ٹرک 20 مئی کو بھی بھارت بھیجے گئے، 19 مئی کو 10 اور اس سے قبل 16 مئی کو 5 ٹرک واہگہ بارڈر عبور کر چکے ہیں۔ ی\nٹرانزٹ ٹریڈ کے حوالے سے یہ پیش رفت افغان حکومت کی اس درخواست کے تناظر میں ہوئی ہے، جو پاک-بھارت کشیدگی کے دوران گزشتہ ماہ سرحد بند ہونے کے بعد کی گئی تھی۔\nافغان حکام نے پاکستان سے درخواست کی تھی کہ افغانستان سے تجارتی سامان لے کر جانے والے 150 ٹرکوں کو واہگہ کے راستے بھارت جانے کی اجازت دی جائے۔\nحکومت پاکستان نے یکم مئی کو افغان درخواست پر مشروط اجازت دے دی تھی تاہم بھارتی حکومت کی جانب سے پاکستانی ڈرائیوروں کے انٹری پرمٹ کے اجرا میں تاخیر کے باعث ان ٹرکوں کو بھارت نہیں بھیجا جاسکا تھا۔\nاس دوران سرحدی کشیدگی اور محدود جنگ کے باعث عمل درآمد میں تاخیر ہوئی، تاہم اب رفتہ رفتہ یہ ٹرک بھارت بھیجے جا رہے ہیں۔\nمتعلقہ حکام کے مطابق آنے والے دنوں میں مزید افغان ٹرک واہگہ کے راستے بھارت روانہ کیے جائیں گے۔\nیہ امر قابل ذکر ہے کہ پاک-بھارت دوطرفہ تجارت فروری 2019 سے مکمل طور پر معطل ہے، جب پلوامہ حملے کے بعد بھارت نے پاکستانی مصنوعات پر بھاری محصولات عائد کر دیے تھے۔\nبعد ازاں اگست 2019 میں بھارت نے مقبوضہ کشمیر کی خصوصی آئینی حیثیت ختم کر کے آرٹیکل 370 منسوخ کیا، جس کے جواب میں پاکستان نے بھی بھارت کے ساتھ تجارتی تعلقات محدود کر دیے۔\nپاکستان اور بھارت کے درمیان تجارتی سطح پر تعلقات کے خاتمے کے باوجود واہگہ-اٹاری سرحد کے ذریعے افغانستان اور بھارت کے درمیان محدود ٹرانزٹ ٹریڈ کا سلسلہ جاری ہے، جو علاقائی تجارت اور اقتصادی روابط کے تناظر میں اہم پیش رفت سمجھی جا رہی ہے۔",
        "published_date": "Wed, 21 May 2025 03:39:54 UTC",
        "source": "Express Urdu"
    },
    {
        "guid": "64a232a2fa41aa6096fc06fde051aada",
        "title": "فیلڈ مارشل عاصم منیر کی قیادت میں پاکستان نئی بلندیوں پر جائے گا، جنرل ساحر شمشاد",
        "link": "https://www.express.pk/story/2762333/gen-sahir-shamshad-heartiest-coregulation-gen-asim-munir-2762333/",
        "image_url": "https://img.express.pk/logo/expresslogo.webp",
        "article": "چیئرمین جوائنٹ چیفس آف اسٹاف کمیٹی نے فیلڈ مارشل کے عہدے پر ترقی ملنے پر جنرل سید عاصم منیر کو مبارک باد پیش کرتے ہوئے کہا ہے کہ یہ فوج اور قوم کیلیے باعثِ فخر ہے۔\nپاک فوج کے شعبہ تعلقات عامہ (آئی ایس پی آر) کے مطابق چیئرمین جوائنٹ چیفس آف اسٹاف کمیٹی جنرل ساحر شمشاد مرزا کی چیف آف آرمی اسٹاف جنرل سید عاصم منیر کو فیلڈ مارشل کے باوقار عہدے پر ترقی پانے پر دلی مبارکباد پیش کی ہے۔\nانہوں نے کہا کہ فیلڈ مارشل جنرل سید عاصم منیر کی غیر معمولی قیادت، بے لوث قومی خدمت اور حالیہ کامیاب آپریشنز ’معرکہ حق‘، ’بنیان مرصوصُ میں فیصلہ سازی زبردست رہی جس پر انہیں خراج تحسین پیش کرتا ہوں۔\nجنرل ساحر شمشار نے کہا کہ آرمی چیف کی ترقی نہ صرف پاک فوج بلکہ پوری قوم کے لیے فخر کا باعث ہے۔  فیلڈ مارشل عاصم منیر کی قیادت میں پاکستان کی سلامتی، دفاع اور استحکام کو نئی بلندیوں تک لے گئی ہے اور یہ مزید بلندیوں کی طرف جائے گا۔",
        "published_date": "Wed, 21 May 2025 03:39:54 UTC",
        "source": "Express Urdu"
    },
    {
        "guid": "b686a6d97c93c560ea8747e3bee2d6a3",
        "title": "سورج سے نکلتی لپٹیں، ناسا نے خبردار کر دیا!",
        "link": "https://www.express.pk/story/2762332/solar-eruption-flares-2762332/",
        "image_url": "https://img.express.pk/logo/expresslogo.webp",
        "article": "ماہرینِ فلکیات نے آئندہ دنوں اور ہفتوں میں شمسی طوفانوں اور دیگر شدید خلائی موسمی وقوعات کے متعلق خبردار کردیا۔ ماہرین کے مطابق سورج کا فعال حصہ زمین کے سامنے آ چکا ہے۔\nسورج کی یہ سرگرمیاں زمین پر ممکنہ طور پر بلیک آؤٹ کا سبب ہو سکتی ہیں۔ ناسا کے سولر ڈائنامکس آبزرویٹری نے واضح ہونے والے نئے سن اسپاٹ ریجن سے حال ہی میں 2025 کے سب سے طاقتور اخراج کی تصاویر لی ہیں۔\nماہرین کی جانب سے اس شمسی لپٹ کو ایکس 2.7 درجے کی قرار دیا گیا ہے جو کہ شمسی لپٹوں کا سب سے خطرناک ممکنہ درجہ ہوتا ہے۔\nاس وقوعے کی وجہ سے مشرقِ وسطیٰ میں ریڈیو بلیک آؤٹ پیش آیا ہے۔\nامریکا کے نیشنل اوشیئنک اینڈ ایٹماسفیئرک ایڈمنسٹریشن (این او اے اے) کے مطابق اس کی وجہ سے ہائی فریکوئنسی ریڈیو سگنلز تقریباً 10 منٹ تک متاثر رہے۔\nناسا نے بتایا کہ یہ شمسی لپٹیں اور اخراج ریڈیو مواصلات، برقی پاور گرڈ، نیویگیشن سگنلز کو متاثر کرنا جاری رکھ سکتی ہیں اور خلائی جہاز اور خلانوردوں کے لیے خطرات کا سبب بن سکتی ہیں۔",
        "published_date": "Wed, 21 May 2025 03:39:57 UTC",
        "source": "Express Urdu"
    },
    {
        "guid": "08b4d50b487cf19742dfc2e0332f4538",
        "title": "اسحاق ڈار کی بیجنگ میں چین کے اعلیٰ حکام سے اہم ملاقاتیں، اسٹریٹجک تعاون پر تبادلہ خیال",
        "link": "https://www.express.pk/story/2762330/ishaq-dar-meetings-in-beijing-with-high-officials-of-china-discussed-strategic-partnership-2762330/",
        "image_url": "https://img.express.pk/logo/expresslogo.webp",
        "article": "نائب وزیراعظم اور وزیرخارجہ اسحاق ڈار نے بینجنگ میں چین کے اعلیٰ حکام سے اہم ملاقاتیں کیں اور اس دوران دونوں ممالک کے درمیان اسٹریٹجک تعاون سمیت دیگر معاملات پر تبادلہ خیال کیا گیا۔\nنائب وزیراعظم اور وزیر خارجہ اسحاق ڈار نے بیجنگ میں چینی کمیونسٹ پارٹی کے بین الاقوامی شعبے کے وزیر لیو جیانچاؤ سے ملاقات کی اور دونوں ممالک کے درمیان دیرینہ تعلقات، سیاسی روابط اور تزویراتی تعاون مزید مضبوط بنانے پر تبادلہ خیال کیا گیا۔\nایکسپریس نیوز کے مطابق اسحاق ڈار نے دورہ چین کے دوران پاکستان کی خودمختاری، علاقائی سالمیت اور اہم قومی مفادات پر چین کی مستقل حمایت کو سراہا۔\nچینی وزیر لیو جیانچاو نے کہا کہ چین پاکستان کا آہنی دوست اور ہر موسم کا آزمودہ شراکت دار ہے اور وہ ہمیشہ پاکستان کے ساتھ تعلقات کو اولین ترجیح دیتا رہے گا۔\nملاقات میں دونوں رہنماؤں نے پاکستان کی سیاسی جماعتوں اور چینی کمیونسٹ پارٹی کے مابین روابط کو مزید فروغ دینے پر بھی اتفاق کیا۔\nنائب وزیراعظم اسحاق ڈار نے چین کے وزیر خارجہ وانگ ژی سے تفصیلی ملاقات کی، جس میں جنوبی ایشیا کی بدلتی ہوئی صورت حال اور باہمی و علاقائی امور پر تبادلہ خیال کیا گیا۔\nدفتر خارجہ کے ترجمان کے مطابق دونوں وزرائے خارجہ نے پاک چین دوستی، سی پیک کے دوسرے مرحلے اور ہمہ موسمی تزویراتی تعاون پر مبنی شراکت داری کی اہمیت پر زور دیا۔\nفریقین نے علاقائی امن، ترقی اور استحکام کے لیے دو طرفہ تعاون کے تسلسل کے عزم کا اعادہ بھی کیا۔",
        "published_date": "Wed, 21 May 2025 03:39:57 UTC",
        "source": "Express Urdu"
    },
    {
        "guid": "d4a50126f96712d65b7e13e5c019af3c",
        "title": "ہم غزہ میں بچوں کو شوقیہ قتل کرنے والی پاگل ریاست بن چکے ہیں؛ سابق سربراہ اسرائیلی فوجی",
        "link": "https://www.express.pk/story/2762329/yair-golan-israel-killing-babies-as-hobby-2762329/",
        "image_url": "https://img.express.pk/logo/expresslogo.webp",
        "article": "اسرائیلی فوج کے سابق نائب سربراہ اور دی ڈیموکریٹس پارٹی کے موجودہ قائد یائیر گولان نے وزیراعظم نیتن یاہو کی پالیسیوں کو کڑی تنقید کا نشانہ بنایا ہے۔\nعالمی خبر رساں ادارے کے مطابق صیہونی فوج کے سابق نائب سربراہ یائیر گولان نے کہا ہے کہ اسرائیل ایک پاگل ریاست بن رہا ہے اگر اب بھی ہوش نہ آیا تو دنیا ہمارا جنوبی افریقا جیسا بائیکاٹ کرے گی۔\nاپنی حکومت کو کڑی تنقید کا نشانہ بناتے ہوئے خبردار کیا ہے کہ عقل مندانہ طرزِ عمل اختیار نہ کیا گیا تو عالمی برادری میں ایک ایسی ریاست بن جائیں گے جیسا کہ ماضی میں جنوبی افریقا نسل پرستانہ پالیسیوں کے سبب بن چکا تھا۔\nسرکاری نشریاتی ادارے کو انٹرویو میں یائیر گولان نے مزید کہا کہ ایک سمجھدار ملک نہ تو نہتے شہریوں سے جنگ کرتا ہے اور نہ ہی بچوں کو مارنا اس کا مشغلہ ہوتا ہے۔\nانھوں نے مزید کہا کہ اور نہ ہی ایک اچھی ریاست آبادیوں کو زبردستی ان کے گھروں سے نکالنے کو اپنا مقصد نہیں بناتی ہے۔\nیہ بیانات اسرائیلی حکومت کی غزہ میں فوجی کارروائیوں پر عالمی سطح پر بڑھتی ہوئی تنقید کے پس منظر میں دیے گئے ہیں۔\nتاہم ان کے بیانات پر اسرائیل کے اندر شدید عوامی ردعمل سامنے آیا جس پر یائیر گولان کو وضاحت پیش کرنا پڑی کہ ان کا مقصد فوجی جوانوں کی نہیں بلکہ حکومت کی پالیسیوں پر تنقید کرنا تھا۔",
        "published_date": "Wed, 21 May 2025 03:39:59 UTC",
        "source": "Express Urdu"
    },
    {
        "guid": "https://www.bbc.com/urdu/articles/cvgvvqn7z4zo#0",
        "title": "انڈیا جھوٹے بیانیے کی بنیاد پر آگ سے کھیل رہا ہے، ہم ہمیشہ جنگ کے لیے تیار ہیں، اگر جنگ چاہیے تو جنگ سہی: ڈی جی آئی ایس پی آر",
        "link": "https://www.bbc.com/urdu/articles/cvgvvqn7z4zo",
        "image_url": "https://ichef.bbci.co.uk/news/1024/branded_urdu/47fa/live/b43695b0-3638-11f0-96c3-cf669419a2b0.jpg",
        "article": "پاکستانی فوج کے ترجمان لیفٹیننٹ جنرل احمد شریف چودھری نے کہا ہے کہ پاکستان اور انڈیا کے درمیان ایٹمی جنگ ’محض بیوقوفی‘ ہو گی کیونکہ یہ ایک ایسا راستہ ہے جو دونوں ممالک کے لیے ’باہمی تباہی‘ کا باعث بن سکتا ہے، اسی لیے یہ (جوہری جنگ) ’ناقابل تصور اور نامعقول خیال‘ ہونا چاہیے۔\nپاکستان اور انڈیا کے درمیان حالیہ کشیدگی کے بعد پاکستان کی فوج کے ترجمان لیفٹیننٹ جنرل احمد شریف چوہدری نے کئی بین الاقوامی اداروں کو انٹرویوز دیے جن میں بی بی سی بھی شامل ہے۔ \nبی بی سی کو دیے گئے انٹرویو میں ڈی جی آئی ایس پی آر نے کہا کہ اگرچہ پاکستان امن کا خواہاں ہے، تاہم اگر جنگ مسلط کی جاتی ہے تو پاکستان ہر وقت اس کے لیے تیار ہے۔\nانڈیا اور پاکستان کے درمیان ممکنہ جنگ سے متعلق بات کرتے ہوئے انھوں نے کہا کہ انڈیا جس طرح سے گھمنڈ کا شکار ہے اور جس بیانیے کو فروغ دے رہا ہے تو تنازع تو موجود ہے جس میں ’چنگاری کسی بھی وقت ڈالی جا سکتی ہے۔‘\nاس سوال پر کہ کیا پاکستان اور انڈیا کے درمیان ایٹمی جنگ کا حقیقی امکان ہے یا یہ اب بھی ایک ڈیٹرنس ہے؟ ڈی جی آئی ایس پی آر نے کہا کہ انڈیا اپنے بیانیے کی وجہ سے آگ سے کھیل رہا ہے۔ \n’پاکستان اور انڈیا دونوں ایٹمی ریاستیں ہیں، ان کے درمیان فوجی تصادم ایک انتہائی بیوقوفانہ بات ہے۔ یہ ناقابل تصور ہے۔ یہ ایک غیرمعقول خیال ہے۔ لیکن آپ دیکھ رہے ہیں کہ کچھ عرصے سے انڈیا ایک ایسی صورتحال بنانے کی کوشش کر رہا ہے جہاں فوجی تصادم کے لیے گنجائش پیدا کی جا سکے۔‘\nانھوں نے مزید کہا کہ ’ہم دیکھتے ہیں کہ ہر چند سال بعد ایک جھوٹا بیانیہ گھڑا جاتا ہے۔ یہ بیانیہ پرانا ہو چکا ہے۔ دنیا بھی اب جان چکی ہے کہ انڈیا کا پہلے دن سے جو موقف تھا، وہ بے بنیاد تھا۔ یہ ہر کچھ عرصے بعد دہرایا جاتا ہے۔ حقیقت یہ ہے کہ وہ آگ سے کھیل رہے ہیں۔‘\nانھوں نے کہا کہ حالیہ دنوں میں جو حالات بنے، اُن میں پاکستان نے ’بہت بالغ نظری سے‘ ردعمل دیا اور کشیدگی کو بڑھنے سے روکا اور اگر شدت پسندی کے کسی واقعے میں کسی پاکستانی شہری کے ملوث ہونے کے ثبوت موجود ہیں تو ’ہمیں  ثبوت دیے جائیں، ہم خود اس کے خلاف کارروائی کریں گے۔‘\nخیال رہے کہ انڈیا کے زیر انتظام کشمیر میں پہلگام حملے کے بعد چھ اور سات مئی کی درمیانی شب انڈیا کی جانب سے چند پاکستانی علاقوں پر فضائی حملے کیے گئے جس کے بعد پاکستان کی جانب سے بھی فضائی کارروائیاں کی گئیں اور بلآخر 88 گھنٹوں پر محیط فوجی ایکشن کے بعد دونوں ممالک نے سیز فائر پر اتفاق کر لیا تھا۔\nبی بی سی سے بات کرتے ہوئے ڈی جی آئی ایس پی آر لیفٹننٹ جنرل احمد شریف چودھری کا مزید کہنا تھا کہ ’ہم امن کو ترجیح دیتے ہیں، ہم امن سے محبت کرتے ہیں، ہم اس وقت پاکستان میں امن کا جشن منا رہے ہیں۔ لیکن ہم ہمیشہ جنگ کے لیے تیار رہتے ہیں۔۔۔ اور اگر جنگ چاہیے، تو پھر جنگ ہی سہی۔‘\nاس سوال پر کہ کیا جنگ اب بھی ایک آپشن کے طور پرموجود ہے، ان کا کہنا تھا کہ ’اصل تنازع اپنی جگہ موجود ہے، اور اس میں چنگاری کسی بھی وقت ڈالی جا سکتی ہے۔ آپ حالات کو دیکھیں، 10 مئی کے بعد کتنے دن گزر چکے ہیں مگر انڈیا میں جو بیانیہ چلایا جا رہا ہے وہ اب بھی جاری ہے۔ انڈیا جس انداز میں بات چیت کر رہا ہے، وہ بنیادی طور پر اپنی داخلی سیاست کو بہتر کرنے کی کوشش لگتی ہے۔ تو کیا آپ کو وہاں کسی ذمہ دار سیاسی قیادت کی جھلک دکھائی دیتی ہے؟ وہ یہ کہہ رہے ہیں کہ ان کی ریاست کو ایک دہشتگرد اور ایک دہشتگردی کے واقعے نے یرغمال بنا لیا ہے۔‘\nانھوں نے کہا کہ انڈیا کی حکومت میں ’کوئی بھی پہلگام کے واقعے سے متعلق سخت سوالات نہیں کر رہا۔ کوئی یہ نہیں پوچھ رہا کہ اتنا بڑا سکیورٹی لیپس آخر کیسے ہوا؟ کسی کو ان واقعات کے پیچھے موجود وجوہات کو سمجھنے میں دلچسپی نہیں۔ وہ ان آوازوں کو سننے کو تیار نہیں جو ظلم و زیادتی کی بات کر رہی ہیں۔ یہ واقعات اسی ناانصافی کا نتیجہ ہیں جو وہ خود انجام دے رہے ہیں۔‘\nڈی جی آئی ایس پی آر نے دونوں ملکوں کے درمیان بیک چینل رابطوں سے متعلق لاعلمی کا اظہار کیا اور کہا کہ ’اس سوال کا جواب وزارت خارجہ دے سکتی ہے‘ اور یہ کہ ’سیاست اور سفارتکاری کے معاملات ہمارے دائرہ اختیار میں نہیں آتے۔ ہم شراکت دار ضرور ہیں، لیکن وہاں مرکزی کردار ادا کرنے والے نہیں۔‘\nانھوں نے مزید کہا کہ ’پاکستان نے اس تنازعے کو بہت ذمہ داری سے سنبھالا۔ چھ اور سات مئی کی رات ہم نے دفاع میں بھرپور ردعمل دیا اور ان کے چھ طیارے مار گرائے۔ ہم اس سے زیادہ بھی گرا سکتے تھے، لیکن قیادت بہت ذمہ دار تھی اور بالغ نظری سے فیصلے کر رہی تھی۔‘\nانھوں نے کہا کہ پاکستان نے ان حملوں کے بعد جو نقصان ہوا اس کو کھلے دل سے تسلیم کیا لیکن انڈیا پاکستان کو جواب دینے سے روک نہیں پایا۔ ’کیا ہم رُکے؟ کیا انڈیا پاکستان کو چھ اور سات مئی کی رات کی کارروائی کے جواب سے روک سکا؟ نہیں۔ کیونکہ صرف وہی لوگ رُکتے ہیں جنھیں روکا جا سکتا ہے۔‘\nڈی جی آئی ایس پی آر نے نو اور دس مئی کی درمیانی رات انڈیا اور انڈیا کے زیرانتظام کشمیر میں ان کی دفاعی تنصیبات کو نشانہ بنانے کے حوالے سے کہا کہ ’پاکستان نے اس رات نپا تلا، مربوط اور متناسب جواب دیا یہ ایک محدود سطح پر ہماری روایتی فوجی طاقت کا استعمال تھا۔ یہ ہماری تکنیکی صلاحیت کا ایک چھوٹا لیکن نہایت مؤثر مظاہرہ تھا۔ اور اس کے بعد آپ نے دیکھا کہ انڈیا نے پیچھے ہٹنا شروع کیا۔ اچانک وہ بات چیت کی بات کرنے لگے اور کشیدگی کم کرنے کی خواہش کا اظہار کرنے لگے۔‘\nاس سوال پر کہ دونوں ملکوں کے درمیان سیز فائر سے متعلق بات چیت کس نے اور کب شروع کی؟ پاکستانی فوج کے ترجمان نے دعویٰ کیا کہ چھ اور سات مئی کی رات حملوں کے بعد ’انڈیا کے ڈی جی ملٹری آپریشنز نے ہم سے رابطہ کیا اور بات چیت کی خواہش کا اظہار کیا۔ ہم نے واضح کر دیا کہ ہم صرف اسی وقت بات کریں گے جب اپنا جواب دے چکے ہوں گے۔ ہمارا جواب دس مئی کی صبح آیا۔ اس کے بعد آپ نے دیکھا کہ ان کا فوجی ترجمان انڈین ٹی وی چینلز پر آ کر آن ریکارڈ کہتا ہے کہ وہ جنگ کو مزید بڑھانا نہیں چاہتے بشرطیکہ پاکستان مزید حملے نہ کرے۔‘\nڈی جی آئی ایس پی آر نے کہا کہ ’ہم ہمیشہ سے کہتے آئے ہیں کہ ہم ایک امن پسند قوم ہیں۔ ہم ہی تھے جو کشیدگی کو قابو میں رکھے ہوئے تھے۔ ان کی جانب سے درخواست موجود تھی اور بین الاقوامی ثالث بھی اس عمل میں شریک تھے۔ صدر ٹرمپ کی قیادت کو کریڈٹ دینا چاہیے اور یہ قابلِ تعریف ہے۔ جو بیرونی قوتیں ملوث تھیں، ان کی بھی یہی خواہش تھی، اورانڈین فریق نے بھی عوامی سطح پر کہا کہ وہ مزید کشیدگی نہیں چاہتے۔ تو ہم نے کہا: کیوں نہیں؟‘\nدوسری جانب انڈین میڈیا میں اس وقت ملک کے وزیر خارجہ ایس جے شنکر کا ایک ویڈیو بیان شیئر کیا جا رہا ہے جس میں انھیں یہ کہتے ہوئے سُنا جا سکتا ہے کہ انڈیا نے پاکستان میں میزائل حملوں سے قبل پاکستانی حکومت کو آگاہ کر دیا تھا کہ انڈیا کی جانب سے پاکستان میں شدت پسندوں کے ٹھکانوں کو ٹارگٹ کیا جائے گا۔\nبی بی سی نے یہی سوال جب ڈی جی آئی ایس پی آر سے پوچھا کہ کیا پاکستان کو اس حملے کی پیشگی اطلاع دی گئی تھی؟ انھوں نے یہ جواب دیا کہ ’یہ انڈین میڈیا کی طرف سے چلایا جانے والا ایک مزاحیہ بیانیہ ہے۔ ایسا کچھ نہیں ہوا۔ جہاں تک پاکستان کی مسلح افواج کا تعلق ہے، ہم اپنی انٹیلیجنس کے لیے انڈین ذرائع پر انحصار نہیں کرتے۔ ہم میڈیا کو پہلے ہی دکھا چکے ہیں کہ جب بھی ان کا کراس سیکشن ریڈار ڈرون داخل ہوتا ہے، ہمیں فوراً معلوم ہو جاتا ہے کہ وہ کہاں سے آ رہا ہے۔ ‘\n’انڈیا میں حد سے زیادہ خوداعتمادی ہے۔ وہ سمجھتے ہیں کہ پاکستان ایک کمزور ملک ہے اور وہ ہمارے ساتھ جو چاہیں کر سکتے ہیں۔ اس تکبر کو ہم نے اس تنازعے کے دوران کئی سطحوں پر توڑا ہے۔ تو جب وہ دعویٰ کرتے ہیں کہ انھوں نے پہلے سے ہمیں اطلاع دی تھی، تو ہمارا کہنا ہے کہ ہمیں آپ کی طرف سے کسی اطلاع کی ضرورت نہیں۔ ہمیں معلوم ہے آپ کس قسم کے حریف ہیں اور آپ کی صلاحیتیں کیا ہیں۔ بطور فوجی میں آپ کو بتا سکتا ہوں کہ ہم انھیں بہت ہی غور سے دیکھتے ہیں۔ وہ کیا کر رہے ہیں اور کیوں کر رہے ہیں؟ ہم ہمیشہ چوکنا اور تیار رہتے ہیں۔‘\nاس سوال پر کہ انڈین فوج کا دعویٰ ہے کہ انھوں نے بہاولپور میں مبینہ طور پر جیشِ محمد کے ٹھکانوں کو نشانہ بنایا، ڈی جی آئی ایس پی آر نے کہا کہ یہ انڈیا کا پرانا بیانیہ ہے جو بار بار دہرایا جا رہا ہے۔ \n’انھوں نے بہاولپور، مریدکے اور مظفرآباد میں جن جگہوں کو نشانہ بنایا، وہ تمام مساجد تھیں۔ میڈیا کو اگلے دن ان جگہوں پر لے جایا گیا۔ کیا یہ ممکن ہے کہ رات کو وہاں دہشتگرد اور ان کے کیمپس موجود ہوں، اور چند گھنٹوں میں، سینکڑوں لوگوں کے بیچ، تمام نشانات مٹا دیے جائیں؟ ان کے پاس ان الزامات کو ثابت کرنے کے لیے نہ کوئی ثبوت ہے، نہ کوئی منطق۔۔۔ حکومت پاکستان نے واضح کر دیا ہے کہ اگر ان کے پاس کوئی ثبوت ہے تو لے آئیں، ہم تحقیقات کریں گے۔ لیکن وہ اس پر بھی آمادہ نہیں۔‘\nبی بی سی نے ڈی جی آئی ایس پی آر سے اس تصویر سے متعلق سوال بھی کیا جو انڈیا کے برطانیہ میں ہائی کمشنر نے میڈیا کو دکھاتے ہوئے الزام عائد کیا تھا کہ کالعدم جیش محمد سے تعلق رکھنے والے افراد کی نماز جنازہ کے دوران پاکستانی فوج کے سینیئر افسران بھی موجود تھے۔\nاس پر ڈی جی آئی ایس پی آر نے کہا کہ ’جہاں تک نمازِ جنازہ کا تعلق ہے، چاہے وہ بہاولپور میں ہوئی ہو، مریدکے میں، یا مظفرآباد میں، حالیہ دنوں میں یا پہلے،  جو لوگ مارے گئے وہ ہماری قوم کے بچے تھے۔ میرے پاس ان تمام لوگوں کی تصویریں موجود ہیں جو میں آپ کو دکھا سکتا ہوں۔ ان بچوں کو دیکھیں، ان کے چہرے دیکھیں۔ کیا پاکستان کی فوج ان کے جنازوں میں شریک نہیں ہو گی؟ کیا پاکستانی انتظامیہ وہاں نہیں جائے گی؟‘\nتاہم اس سوال پر کہ جیشِ محمد ایک ایسی تنظیم ہے جسے بین الاقوامی طور پر دہشتگرد تنظیم تسلیم کیا گیا ہے۔ اگر اس تنظیم سے منسلک افراد کے اہلخانہ کے جنازوں میں فوجی افسران شریک ہوتے ہیں، تو کیا اسے منفی پیرائے میں نہیں دیکھا جائے گا؟\nڈی جی آئی ایس پی آر نے کہا کہ ’ہم نے کب سے انڈیا کی خوشنودی کے لیے فیصلے کرنا شروع کر دیے؟ کہ انڈیا جو کہے، ہم وہی کرنا شروع کر دیں؟ ہم ایسا نہیں کرتے۔ انڈیا میں آج تک اور نہ آئندہ کوئی یہ طے کر سکتا ہے کہ ہم انڈیا کو خوش کرنے کے لیے فیصلے کریں گے۔ ہم اپنے شہدا کو عزت دیتے ہیں۔ یہ فوج، یہ حکومت، یہ ریاست صرف پاکستان کے عوام کی مقروض ہے۔‘\nانھوں نے مزید کہا کہ انڈیا پاکستان میں کسی بھی جگہ بم گرائے اور پھر یہ دعوی کرے کہ وہاں جیش محمد کے لوگ تھے۔ ’ہمیں کوئی ثبوت دیں جو جیشِ محمد کی شمولیت کو ثابت کرے۔ وہ ثبوت لائیں۔ ثابت کریں کہ بہاولپور میں دہشتگردوں کا کوئی تربیتی کیمپ موجود ہے۔‘\nڈی جی آئی ایس پی آر نے کہا کہ ’ہم دہشتگردی سے نفرت کرتے ہیں۔ ہماری نظر میں دہشتگردوں کا نہ کوئی مذہب ہوتا ہے، نہ عقیدہ، نہ انسانیت سے کوئی تعلق۔ وہ انسانیت سے باہر ہوتے ہیں۔ دہشتگرد بس دہشتگرد ہوتا ہے۔ اگر کوئی بھی شخص کسی پاکستانی شہری کے دہشتگردی میں ملوث ہونے کا ثبوت دیتا ہے، تو ہم خود کارروائی کریں گے۔‘",
        "published_date": "Wed, 21 May 2025 11:14:25 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c5y66j11q32o#0",
        "title": "حادثہ، قتل یا تخریب کاری: ابراہیم رئیسی کی ہیلی کاپٹر حادثے میں ہلاکت جو ایک سال بعد بھی سازشی نظریات کا مرکز ہے",
        "link": "https://www.bbc.com/urdu/articles/c5y66j11q32o",
        "image_url": "https://ichef.bbci.co.uk/news/1024/branded_urdu/527f/live/f2d4ccf0-363e-11f0-8947-7d6241f9fce9.jpg",
        "article": "ابراہیم رئیسی ایران کے طاقت کے ایوانوں میں تیزی سے اوپر آئے لیکن ان کی صدارت اچانک ایک ہیلی کاپٹر حادثے میں ختم ہو گئی۔\nایرانی صدر ابراہیم رئیسی 19 مئی 2024 کو آذربائیجان کی سرحد کے قریب مشرقی آذربائیجان کے صوبے میں ایک ہیلی کاپٹر حادثے میں ہلاک ہو گئے تھے۔ اس واقعے میں اس وقت کے ایرانی وزیر خارجہ حسین امیر عبداللہ اور کئی اعلیٰ حکام بھی ہلاک ہوئے تھے۔\nایک سال بعد بھی اس حادثے کے متعلق سرکاری وضاحت جس میں کہا گیا تھا کہ خراب موسم کی وجہ سے ان کا ہیلی کاپٹر پہاڑ سے ٹکرا گیا تھا، پر آج بھی ایران کے اندر بڑے پیمانے پر سوالات اٹھائے جا رہے ہیں جو یہ ظاہر کرتا ہے کہ لوگوں کو حکومتی بیانیے پر زیادہ بھروسہ نہیں۔\nایرانی فوج نے اس حادثے میں کسی تخریب کاری یا قتل کی سازش کو مسترد کرتے ہوئے تین رپورٹس جاری کی ہیں۔ تازہ ترین رپورٹ میں گہری دھند کو حادثے کی ممکنہ وجہ بتایا گیا ہے۔\n تاہم، رئیسی کے سابق چیف آف سٹاف نے کہا کہ مطلع صاف تھا جبکہ ناقدین ہیلی اپٹر میں کسی ممکنہ تکنیکی خرابی کی طرف اشارہ کرتے ہیں۔\nایرانی ریاست کی جانب سے کیس بند کرنے کی کوشش کے ساتھ ہی عوام کی اس حادثے کے بارے میں قیاس آرائیاں بڑھ گئی ہیں۔\nہیلی کاپٹر کے ملبے کی محدود اور دھندلی تصاویر نے شکوک و شبہات کو مزید ہوا دینے میں کردار ادا کیا ہے۔\nاس حادثے سے قبل ابراہیم رئیسی کے سفری منصوبوں میں کافی تبدیلیاں ہوئی تھیں۔\nمجتبیٰ موسوی کے بھائی ایک اہم سکیورٹی ٹیم کی سربراہی کر رہے تھے اور ابراہیم رئیسی کے ہیلی کاپٹر حادثے میں وہ بھی ہلاک ہوئے ہیں۔ مجتبیٰ کے مطابق آذربائیجان کی سرحد کا سفر ان کی اصل منزل نہیں تھی اور سکیورٹی یونٹ نے اس سفر کی سخت مخالفت کی تھی۔\nانھوں نے دعویٰ کیا کہ اس دورے پر اعتراض اٹھاتے ہوئے اس کے متعلق باضابطہ طور پر ایک سرکاری خط جمع کرایا گیا تھا۔\nفوج نے ان دعووِں کو ’شک کے بیج بونے‘ کی کوششیں قرار دیتے ہوئَے انھیں مسترد کر دیا ہے۔ لیکن علاقائی کشیدگی اور واقعے سے قبل آذربائیجان کے صدر الہام علیوف کے ساتھ ہونے والی اہم ملاقات نے ان دعووں کو تقویت بخشی ہے۔ \nسخت گیر سیاست دانوں نے کھلے عام اس جانب اشارہ کیا ہے کہ رئیسی کو جان بوجھ کر قتل کیا گیا ہے۔\nرکن پارلیمنٹ حامد رسائی نے دعویٰ کیا کہ علاقائی صورتحال کی راہ میں حائل رکاوٹ کو دور کرنے کے لیے  ابراہیم رئیسی کو ’ختم‘ کیا گیا ہے۔ ایک اور رکن پارلیمان کامران غضنفری نے تو یہاں تک دعویٰ کیا ہے کہ امریکہ اسرائیل اور آذربائیجان نے ایک مشترکہ آپریشن میں ابراہیم رئیسی کو ہلاک کیا ہے۔ تاہم انھوں نے دعوے کے حق میں کوئی بھی ثبوت فراہم نہیں کیے ہیں۔\nیہ الزامات خطے میں رونما ہونے والے دیگر واقعات سے مطابقت رکھتے ہیں جن میں اسرائیل نے فلسطینی تنظیم حماس اور لبنانی تحریک حزب اللہ کے رہنماؤں کو قتل کیا ہے۔\nاسرائیلی حکام اس واقعے میں ملوث ہونے کی تردید کرتے ہیں۔\nسوشل میڈیا پر وائرل ایک ویڈیو میں رئیسی کی والدہ کے نام سے شناخت کی گئی ایک خاتون انتہائی پریشانی کی حالت میں کہتی ہوئی سنائی دیتی ہیں کہ ’جس نے بھی تمہیں مارا، میں خدا سے امید کرتی ہوں کہ وہ بھی  مارے جائیں۔‘\nبی بی سی اس ویڈیو کی آزادانہ طور پر تصدیق نہیں کر سکا تاہم یہ ویڈیو سوشل میڈیا پرکافی وائرل ہوئی ہے۔\nایرانی میڈیا پر ابتدا میں اس حادثے کے مقام سے متعلق متضاد خبریں سامنے آئیں۔ چند اخبارات اور چینلز پر یہ خبریں شائع اور نشر ہوئیں کہ ابراہیم رئیسی نے براستہ سڑک اپنا سفر شروع کیا تھا جبکہ کچھ خبریں ایسی بھی سامنے آئیں جن میں ہنگامی لینڈنگ کی بات کی گئی۔ \nاس کے بعد یہ خبر سامنے آئی کہ ان کے طیارے کو حادثہ پیش آیا ہے جس میں ان کی ہلاکت ہوئی ہے اور اس کے بعد قومی سطح پر دعائیہ تقریبات کا اہتمام شروع ہو گیا۔ \nمجتبیٰ کہتے ہیں کہ ’میرے باس دائرے میں نظر آنے والے تین ہیلی کاپٹرز میں سے ایک پر سوار تھے۔ ایرانی حکام نے بھی پیریڈ سے متعلق انتظامات کے بارے میں بھی متضاد بیانات دیے۔‘ \nان دعوؤں کے باوجود کہ طیارے پر سوار ایک مسافر نے فون کال کا جواب دیا ہے اس طیارے کے ملبے کو تلاش کرنے میں 16 گھنٹے سے زیادہ کا وقت لگ گیا۔ \nترکی نے یہ دعوی کیا تھا کہ اس کے ایک ڈرون نے اس طیارے کی جگہ کا پتا چلا لیا ہے۔ تاہم بی بی سی فارسی کی تحقیقات سے پتا چلا کہ ترکی کی طرف سے شیئر کیے جانے والے ’کوآرڈینیٹس‘ درست نہیں تھے۔ \nاس کے بجائے ایک گروپ موٹرسائیکلوں پر جائے حادثہ پر پہنچا۔ یہ ایک ایسی حقیقت ہے کہ جسے ایران کے سرکاری میڈیا نے تسلیم نہیں کیا ہے۔\nاس واقعے کی شائع تصاویر میں جلی ہوئی لاشیں نظر آ رہی تھیں مگر کچھ سامان اور دیگر اشیا نسبتاً صحیح سلامت نظر آ رہی تھیں۔\nایک حکومت کے حامی سوگوار نے بی بی سی کو بتایا کہ ابراہیم رئیسی کی لاش اس قدر بری طرح جھلس گئی تھی کہ اسے جنازے سے قبل ’غسل‘ دینے کے بجائے کفن کے لیے ’تیمم‘ دیا گیا۔ \nصدر رئیسی کی اہلیہ اور ان کی والدہ کو ان کی لاش دیکھنے کی اجازت نہیں دی گئی۔ کچھ حکام کا کہنا ہے کہ صدر رئیسی کی لاش ہی نہیں ملی تھی جس سے عوام میں مزید شکوک و شبہات پیدا ہوئے۔ \nصدر رئیسی کی موت سے متعلق پائے جانے والے شکوک و شبہات کو ایران کی طویل رازداری والی تاریخ سے جدا نہیں کیا جا سکتا ہے۔ \nسنہ 2020 میں یوکرینی طیارے کو گرانے سے لے کر پولیس کی حراست میں مہسا امینی کی موت تک، دہائیوں تک سیاسی بنیادوں پر کیے جانے والے قتل سمیت ایرانیوں کو ہر بار ایسا سرکاری مؤقف دیکھنے کو ملتا ہے کہ جو ایسے واقعات سے جڑی پراسراریت کو ختم کرنے میں ناکام رہتا ہے۔\nاگر ابراہیم رئیسی کا ہیلی کاپٹرتباہ ہونے کا یہ واقعہ ایک حادثہ بھی تھا تو بھی ایران کی تاریخ ایسی رہی ہے کہ جس کی وجہ سے اس کے شہریوں کو سکیورٹی سروسز کے مؤقف پر یقین نہیں آتا۔ \nمعاشی اصلاحات اور سیاسی استحکام کے وعدوں پر رئیسی جو ایک سخت گیر عالم کی حیثیت سے معروف تھے، جون 2021 میں ہونے والے انتخابات کے نتیجے میں منتخب ہوئے تھے۔ مگر ان کے دور صدارت کو مشکلات کا سامنا رہا۔ انھیں سپریم لیڈر آیت اللہ علی خامنہ ای کا قریبی ساتھی سمجھا جاتا تھا اور انھیں ان کے ممکنہ جانشین کے طور پر بھی دیکھا جا رہا تھا۔ \nصدر بننے سے قبل وہ ایران کی عدلیہ کے سربراہ بھی رہ چکے تھے۔ بہت سے ایرانی شہریوں اور انسانی حقوق کے کارکنوں نے 1980 کی دہائی میں سیاسی قیدیوں کی بڑے پیمانے پر پھانسیوں میں اُن کے مبینہ کردار کا ذکر کیا۔\nان کے دور میں افراط زر میں اضافہ دیکھنے میں آیا اور ان کی عالمی سفارتکاری بھی کامیاب نہ رہی۔ ان کے دور میں مہسا امینی کی پولیس کی حراست میں موت کے بعد ملک میں شروع ہونے والے احتجاج سے ان کی انتظامیہ مزید کمزور ہوئی۔ \nسیاسی مبصرین ان کے دور حکومت کو ایک بے بس حکومت کے طور پر دیکھتے ہیں۔ \nسنہ 2024 تک ریئسی کا سیاسی مستقبل غیریقینی ہو گیا تھا۔ ان کی حادثاتی موت سے نوجوان اور انقلابی قیادت کے ذریعے ایک نئی نسل کی آبیاری کا ان کا منصوبہ بھی ختم ہو گیا۔",
        "published_date": "Wed, 21 May 2025 13:36:44 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cj099p7dlqeo#0",
        "title": "کینیڈا، برطانیہ اور فرانس کا ’سخت لہجے‘ میں دیا گیا مشترکہ بیان: کیا اسرائیل کے لیے عالمی حمایت کمزور پڑنے لگی ہے؟",
        "link": "https://www.bbc.com/urdu/articles/cj099p7dlqeo",
        "image_url": "https://ichef.bbci.co.uk/news/1024/branded_urdu/6f6f/live/27a67350-3632-11f0-8947-7d6241f9fce9.jpg",
        "article": "اسرائیل نے سات اکتوبر 2023 کو حماس کے حملوں کے جواب میں غزہ میں جنگ کا آغاز کیا تھا اور اس جنگ میں اسرائیل کی جانب سے اُس اسلحے کا استعمال کیا گیا جو زیادہ تر یا تو امریکہ کی جانب سے فراہم کیا گیا تھا یا امریکہ کی مالی اعانت سے خریدا گیا تھا۔\nاسرائیل کے دیگر مغربی اتحادی ممالک نے بھی اسے (اسرائیل) ایک اور طاقتور ہتھیار فراہم کیا۔۔۔  اور یہ ہتھیار تھا اسرائیل کی اس جنگ میں مکمل اخلاقی حمایت اور یکجہتی کا۔ \nمغربی اتحادیوں کی جانب سے اسرائیل کو یہ حمایت اُن 1200 افراد کی ہلاکتوں پر غم و غصے کے اظہار کے طور پر دی گئی جن میں اکثریت اسرائیلی شہریوں کی تھی جو حماس کے حملے کے دوران ہلاک ہوئے تھے۔\nمگر اب ایسا لگتا ہے کہ اسرائیل کو مغربی اتحادیوں کی طرف سے میسر یہ اخلاقی حمایت ختم ہو چکی ہے، کم از کم فرانس، برطانیہ اور کینیڈا کے حوالے سے تو یہ بات قطعیت کے ساتھ کہی جا سکتی ہے۔ اِن تینوں ممالک نے اسرائیل کے اُس طریقہِ کار کی سب سے سخت مذمت کی ہے جس کے تحت وہ غزہ میں جنگ لڑ رہا ہے۔\nان تینوں ممالک نے کہا ہے کہ اسرائیل غزہ میں اپنی نئی فوجی کارروائی کو فوراً روکے، یعنی وہ نیا فوجی آپریشن جس کا آغاز حال ہی میں ہوا ہے اور جس کے بارے میں وزیرِاعظم نتن یاہو کا دعویٰ ہے کہ اس کی مدد سے حماس کا خاتمہ ہو گا، حماس کی قید میں موجود اسرائیلی یرغمالیوں کو رہا کرایا جائے گا اور پورے غزہ کو براہِ راست اسرائیلی فوجی کنٹرول میں لایا جائے گا۔\nبرطانیہ، فرانس اور کینیڈا نے نتن یاہو کی نئی حکمتِ عملی کو مسترد کرتے ہوئے غزہ میں جنگ بندی کا واضح مطالبہ کر دیا ہے۔ اس تینوں ممالک کے مشترکہ بیان میں کہا گیا ہے کہ ’ہم غزہ میں اسرائیلی فوجی آپریشنز کے پھیلاؤ کی شدید مخالفت کرتے ہیں۔ وہاں انسانی المیے کی شدت ناقابلِ برداشت ہو چکی ہے۔‘\nان ممالک نے حماس کی قید میں موجود اسرائیلی یرغمالیوں کی فوری رہائی کا مطالبہ دہراتے ہوئے یاد دلایا کہ سات اکتوبر کے ’سفاکانہ حملے‘ کے بعد انھوں نے اسرائیل کے حقِ دفاع کو تسلیم کیا تھا، ’لیکن اب جو کچھ ہو رہا ہے وہ مکمل طور پر غیر متناسب ہے۔‘\nنتن یاہو کی جانب سے غزہ میں ’انتہائی محدود‘ مقدار میں خوراک کی فراہمی کی اجازت کو بھی ان تینوں ممالک نے ’انتہائی ناکافی‘ قرار دیا ہے۔\nجواباً نتن یاہو نے سخت ردعمل دیا اور کہا کہ ’لندن، اوٹاوا اور پیرس کے رہنما سات اکتوبر کو اسرائیل میں نسل کشی پر مبنی حملہ کرنے والوں کو انعام دے رہے ہیں اور مزید ایسے مظالم کی راہ ہموار کر رہے ہیں۔‘\nنتن یاہو نے زور دیا کہ اگر حماس یرغمالیوں کو واپس کرے، ہتھیار ڈال دے، اُس کی قیادت جلاوطنی قبول کرے اور غزہ کو غیر فوجی علاقہ بنا دیا جائے تو جنگ ختم ہو سکتی ہے۔ نتن یاہو نے کہا کہ ’کسی بھی ملک سے یہ توقع نہیں کی جا سکتی کہ وہ اس سے کم پر راضی ہو اور اسرائیل تو ہرگز نہیں ہو گا۔‘\nخیال رہے نتن یاہو پر جنگی جرائم کے الزامات ہیں اور ان کے خلاف بین الاقوامی فوجداری عدالت نے وارنٹ بھی جاری کر رکھا ہے۔ تاہم وہ اِن الزامات کو یہود مخالف قرار دیتے ہیں۔\nنتن یاہو پر عالمی دباؤ بڑھتا جا رہا ہے کہ وہ غزہ کی ناکہ بندی ختم کریں، خاص طور پر ایک معتبر عالمی ادارے کے اس سروے کے بعد جس میں غزہ میں قحط کے خطرے کی نشاندہی کی گئی ہے۔\nلندن میں ہونے والے یورپی یونین اور برطانیہ کے مشترکہ اجلاس میں یورپی کونسل کے صدر انتونیو کوسٹا نے غزہ کی صورتحال کو ’ایک ایسا سانحہ قرار دیا جہاں بین الاقوامی قوانین کی کُھلی خلاف ورزی ہو رہی ہے اور پوری آبادی غیر متناسب فوجی طاقت کا نشانہ بن رہی ہے۔‘\nانھوں نے زور دیا کہ ’انسانی امداد کی فراہمی کے لیے فوری، محفوظ اور بغیر رکاوٹ رسائی ہر صورت یقینی بنائی جائے۔‘\nنتن یاہو کی جانب سے ہچکچاہٹ کے ساتھ غزہ میں خوراک کی محدود سپلائی کی اجازت دینے کے فیصلے کی اسرائیل میں موجود اُن کے انتہائی قوم پرست اتحادی شراکت داروں نے مذمت کی ہے۔\nسنہ 2007 میں نسل پرستی پر اُکسانے اور ایک انتہا پسند یہودی گروپ کی حمایت کرنے کے الزام میں مجرم قرار دیے گئے سکیورٹی وزیر اتمار بن گویر نے کہا ہے کہ نتن یاہو کے فیصلے سے ’حماس کو آکسیجن ملے گی جبکہ ہمارے یرغمال شہری سرنگوں میں پڑے رہیں گے۔‘\nپیر کے روز خوراک سے لدے صرف پانچ ٹرک غزہ میں داخل ہوئے تھے جبکہ اسرائیلی فوجیوں کی جانب سے نئے آپریشن کے تحت کی گئی پیش قدمی اور غزہ پر فضائی اور توپخانے کے حملوں میں بہت سے چھوٹے بچوں سمیت مزید فلسطینی شہری مارے گئے۔\nاسرائیل کی جانب سے غزہ کو تباہ کرنے اور ہزاروں فلسطینی شہریوں کو ہلاک کرنے جیسے اقدامات کی مخالفت کرنے والے افراد اور گروہ کہیں گے فرانس، برطانیہ اور کینیڈا کی حکومتوں نے اسرائیل کے خلاف بولنے میں بہت دیر کر دی ہے۔\nاس جنگ کے مخالفین غزہ میں ہونے والی ہلاکتوں اور تباہی کے خلاف بہت عرصے سے مظاہرے کر رہے ہیں۔ یہ لوگ آئے روز فلسطینی شہریوں کی مزید ہلاکتوں، مغربی کنارے پر قبضے اور مسلح یہودی آباد کاروں اور مسلح أفواج کی جانب سے کی گئی فوجی کارروائیوں اور چھاپوں کے دوران اراضی کی ضبطی کے خلاف بھی احتجاج کیا ہے۔\nلیکن کبھی کبھی جنگ کی سیاست میں، ایک واقعہ علامتی قوت کا حامل ہوتا ہے جو حکومتوں کو کارروائی یا ردعمل دینے پر مجبور کر سکتا ہے۔ اور اس بار یہ واقعہ 23 مارچ کو غزہ میں اسرائیلی فوج کے ہاتھوں 15 پیرا میڈیکس اور امدادی کارکنوں کا قتل تھا۔\nیہ اس وقت ہوا جب اسرائیل نے 18 مارچ کو بڑے پیمانے پر فضائی حملوں کے ساتھ دو ماہ سے جاری جنگ بندی کے معاہدے کو توڑ دیا تھا۔\nجنگ بندی کے خاتمے کہ پانچویں روز ایک اسرائیلی فوجی یونٹ نے طبی عملے اور امدادی کارکنوں کے قافلے پر حملہ کیا، اور اس حملے میں جو افراد مارے گئے ان کی گاڑیوں کو ریت تلے دبا دیا۔ اسرائیل نے اس واقعے پر سرکاری بیان دیا مگر وہ اس وقت غلط ثابت ہوا جب  ریت تلے دفن ان افراد کی اجتماعی قبر میں موجود ایک لاش سے موبائل فون برآمد ہوا۔\nاس موبائل کے مالک نے اپنے قتل سے پہلے اس پورے واقعے کو فلمایا تھا۔ اور اسرائیلی دعوؤں اور بیانات کے برعکس قبر سے ملنے والے موبائل کی فلم سے یہ ثابت ہوا تھا کہ اس قافلے میں شامل گاڑیوں اور ایمبولینسوں پر ناصرف روشن لائٹس چل رہی تھیں بلکہ ان پر ہنگامی حالات میں مدد کرنے والی گاڑیوں کے تمام نشانات موجود تھے۔ اسرائیلی یونٹ نے اس قافلے پر منظم انداز میں حملہ کیا اور یہاں تک کے قافلے میں شامل تمام گاڑیوں میں موجود لگ بھگ ہر شخص کو ہلاک کر دیا گیا۔\nاس واقعے کے منظر عام پر آنے کے بعد سے خطرے کی گھنٹی تیزی سے بج رہی ہے۔ ناصرف اسرائیل کے روایتی مخالفین بلکہ اس کے یورپی اتحادی بھی اب اپنی زبان کو سخت کر رہے ہیں۔ تین ممالک کی جانب سے اسرائیل کی جانب سے جارحیت کے خاتمے کے مطالبے کا سامنے آنے والا بیان اسرائیل پر غزہ جنگ کے آغاز کے بعد سے اب تک کی سب سے سخت تنقید ہے۔\nاس معاملے سے باخبر ایک سیینئر یورپی سفارتی اہلکار نے مجھے بتایا کہ تینوں ممالک کی جانب سے سخت زبان کا استعمال غزہ میں ’انسانی المیے کی صورتحال پر بڑھتے ہوئے عالمی غصے کے حقیقی احساس کی عکاسی کرتا ہے، اور اس بات کی بھی عکاسی ہے کہ اسرائیلی حکومت بلاروک ٹوک کارروائیاں کر رہی ہے۔‘\nاس مشترکہ بیان میں اسرائیل کے لیے زیادہ افسوسناک بات وہ ہے کہ جس میں کہا گیا ہے کہ ’ہم (اسرائیل کے ساتھ) کھڑے نہیں رہیں گے جب تک کہ نتن یاہو کی حکومت اِن گھناؤنی کارروائیوں کو جاری رکھے گی۔ اگر اسرائیل نے مزید فوجی کارروائی بند نہیں کی اور انسانی امداد تک رساؤ پر عائد پابندیاں ختم نہیں کیں تو ہم جواب میں مزید ٹھوس اقدامات کریں گے۔‘\nاس بیان میں یہ نہیں بتایا گیا کہ یہ ٹھوس اقدامات کیا ہوں گے۔ اسرائیل پر پابندیوں کا نفاد ایک اقدام ہو سکتا ہے، اور اس سے بڑا قدم فلسطین کو ایک آزاد ریاست کے طور پر تسلیم کرنا ہو سکتا ہے۔\nفرانس ان 148 دیگر ممالک کے بلاک میں شامل ہونے پر غور کر رہا ہے جنھوں نے جون کے شروع میں نیویارک میں منعقد ہونے والی ایک کانفرنس میں ایسا کیا ہے۔ برطانیہ نے بھی فرانس کے ساتھ فلسطینیوں کو تسلیم کیے جانے سے متعلق بات چیت کی ہے۔\nاسرائیل نے سخت ردعمل دیتے ہوئے ان ممالک کو کہا ہے کہ ان کا بیان حماس کی فتح کا اظہار ہے۔  لیکن فرانس، کینیڈا اور برطانیہ کی جانب سے دیے گئے مشترکہ بیان میں جو لہجہ اختیار کیا گیا ہے اس سے اندازہ ہوتا ہے کہ اسرائیل ان ممالک پر دباؤ ڈالنے کی صلاحیت کھو رہا ہے۔",
        "published_date": "Wed, 21 May 2025 10:38:12 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c7711vgjx15o#0",
        "title": "آئی ایم ایف پاکستان میں پرانی گاڑیوں کی درآمد آسان کیوں بنانا چاہتا ہے اور اس سے امپورٹڈ کاروں کی قیمتوں میں کتنی کمی متوقع ہے؟",
        "link": "https://www.bbc.com/urdu/articles/c7711vgjx15o",
        "image_url": "https://ichef.bbci.co.uk/news/1024/branded_urdu/38ce/live/ae17ce30-35af-11f0-96c3-cf669419a2b0.jpg",
        "article": "آئی ایم ایف نے قرض پروگرام کے سلسلے میں پاکستان سے درآمد شدہ اشیا پر ٹیرف میں کمی کا مطالبہ کیا ہے جن میں پرانی گاڑیوں کی درآمد پر چھوٹ نمایاں ہے۔\nمگر یہ پیشرفت جہاں ایک طرف کار ڈیلرز اور امپورٹرز کے لیے خوش آئند ہے تو وہیں گاڑیوں کی تیاری کی صنعت سے وابستہ افراد نے اس حوالے سے اپنے تحفظات ظاہر کیے ہیں۔\nمعاشی بحالی اور شرح سود میں کمی سے نئی گاڑیوں کی فروخت میں گذشتہ مہینوں کے دوران اضافہ دیکھا گیا تھا مگر ماہرین کا خیال ہے کہ اگر درآمد شدہ گاڑیوں پر ڈیوٹی میں کمی واقع ہوتی ہے تو ایک بڑی تعداد میں لوگ مقامی طور پر بننے والی گاڑیوں کی بجائے ان کا رُخ کر سکتے ہیں۔\nپاکستان میں کار اسمبل کرنے والی کمپنیوں کو عرصہ دراز سے حکومتی پالیسیوں کے تحت تحفظ حاصل رہا ہے مگر آئی ایم ایف چاہتا ہے کہ آٹو سیکٹر کو درپیش تجارتی رکاوٹیں ختم کی جائیں۔\nحکومت فی الحال آئی ایم ایف کی ہدایت پر نیشنل ٹیرف پالیسی پر غور کر رہی ہے جس کے تحت گاڑیوں کی درآمد میں ریلیف کی توقع ہے۔\nمگر اس اقدام کے مقامی صنعت اور درآمد شدہ گاڑیوں پر کیا اثرات ہوں گے، اس حوالے سے ہم نے اس شعبے کے ماہرین سے بات کی ہے۔\nآئی ایم ایف کی رواں ماہ جاری کردہ کنٹری رپورٹ کے مطابق پاکستان کے آٹو سیکٹر کو سخت تجارتی رکاوٹوں کا سامنا ہے لہذا نہ صرف ٹیرف یعنی درآمدی کسٹم ڈیوٹی میں کمی درکار ہے بلکہ گاڑیوں کی مقامی صنعت کو حاصل رعایتیں بھی واپس لینا ہوں گی۔\nآئی ایم ایف رپورٹ کے مطابق پاکستان میں استعمال شدہ گاڑیوں کی درآمد پر پابندی ختم کی جائے گی۔ \nیاد رہے کہ فی الحال پاکستان میں صرف گفٹ سکیم کے تحت اکثر جاپان سے استعمال شدہ گاڑیاں امپورٹ کی جاتی ہیں مگر آئی ایم ایف نے اس میں زیادہ سے زیادہ تین سال پرانی گاڑی کی شرط ختم کر دی ہے۔ اب پانچ سال پرانی گاڑی درآمد کرنے کی بھی اجازت ہوگی۔\nآئی ایم ایف چاہتا ہے کہ پاکستان کے آٹو اسمبلرز کو ’بیرونی مقابلے سے تحفظ کے لیے حاصل سبسڈی، رعایت اور ترجیح ختم کی جائے۔‘\nکنٹری رپورٹ کے مطابق حکومت نے آئی ایم ایف کو یقین دہانی کرائی ہے کہ آٹو سیکٹر پر عائد اضافی درآمدی ڈیوٹی یا سیلز ٹیکس کو ختم کیا جائے گا اور ان تبدیلیوں کا 2030 تک آہستہ آہستہ نفاذ کیا جائے گا۔\nاس حوالے سے پاکستانی حکومت نئی قومی ٹیرف پالیسی (این ٹی پی) اور آٹو پالیسی پر مشاورت کر رہی ہے جس کا نفاذ یکم جولائی 2025 سے متوقع ہے۔\nآئی ایم ایف کنٹری رپورٹ کے مطابق اگلی آٹو پالیسی کے ذریعے مقامی صنعت کو حاصل تحفظ کو بڑے پیمانے پر کم کیا جائے گا اور اس کا نفاذ جولائی 2026 سے متوقع ہے۔\nاس کے مطابق گاڑیوں کی قیمتوں میں کمی کے لیے نہ صرف ایڈیشنل کسٹم ڈیوٹی اور ریگولیٹری ڈیوٹی کو ختم کیا جائے گا بلکہ کسٹم ڈیوٹی میں بڑے پیمانے پر کمی کی جائے گی۔\nپاکستان کی وفاقی حکومت نے نیشنل ٹیرف پالیسی کے تحت اگلے پانچ سال میں ملک میں صنعتی اشیا اور ان کی تیاری میں استعمال ہونے والے خام مال کی درآمد پر کسٹم ڈیوٹی اور ریگولیٹری ڈیوٹی میں کمی کا فیصلہ کیا ہے۔\nملک کے صعنتی شعبے میں آٹو سیکٹر ایک کلیدی شعبہ ہے جس میں ملک میں مقامی طور پر گاڑیاں تیار کرنے کے لیے آٹو پارٹس اور دوسرے خام مال کی درآمد کے ساتھ مکمل طور پر تیار گاڑیاں بھی بیرون ملک سے منگوائی جاتی ہیں۔\nٹیکس امور کے ماہر ذیشان مرچنٹ نے بی بی سی کو بتایا کہ درآمدی اشیا پر اکثر اضافی ٹیرف کو کسٹم ڈیوٹی، ایڈیشنل ڈیوٹی اور ریگولیٹری ڈیوٹی کے ناموں سے لگایا جاتا ہے تاکہ امپورٹ کی حوصلہ شکنی ہو اور حکومت کو زیادہ ٹیکس بھی ملے۔ ان کے مطابق آٹو پارٹس اور دیگر خام مال پر عائد امپورٹ ڈیوٹی میں کمی سے مقامی صنعت کو فائدہ ہو سکتا ہے۔\nذیشان مرچنٹ بتاتے ہیں کہ پاکستان میں پرانی اور نئی گاڑیوں، ان کے خام مال یا پارٹس کے علاوہ کیپٹل گڈز یعنی پلانٹ اور مشینری پر بھی امپورٹ ڈیوٹی عائد کی جاتی ہے۔\nآٹو سیکٹر کے نگران حکومتی ادارے انجینیئرنگ ڈویلپمنٹ بورڈ (ای ڈی بی) نے ٹیرف پالیسی سے متعلق تجاویز مانگتے ہوئے 17 مئی کو ایک نوٹیفیکیشن میں بتایا کہ سنہ 2030 تک آٹو سیکٹر پر زیادہ سے زیادہ ٹیرف سلیب کو اگلے پانچ برسوں میں 15 فیصد تک لایا جائے گا جبکہ ایڈیشنل کسٹم ڈیوٹی اور ریگولیٹری ڈیوٹی کو اگلے پانچ سال میں ختم کرنے کی تجویز زیرِ غور ہے۔\nای ڈی بی کی جانب سے جاری کردہ نوٹیفکیشن کے مطابق ایڈیشنل کسٹم ڈیوٹی کو چار سال میں ختم کیا جائے گا جس کا آغاز آنے والے مالی سال سے کیا جائے گا۔ اسی طرح اگلے پانچ سال میں ریگولیٹری ڈیوٹی کو ختم کر دیا جائے گا۔ \nففتھ شیڈول کو بھی اگلے پانچ سال میں ختم کر دیا جائے گا جو کسٹم ایکٹ کا حصہ ہے جو کیپٹل گڈز اور صعنتی خام مال کی درآمد سے متعلق ہے۔ اسی طرح کسٹم ڈیوٹی کے چار سلیب ہوں گے جو موجودہ وقت میں پانچ ہیں اور اس میں بھی زیادہ سے زیادہ کسٹم ڈیوٹی 15 فیصد تک ہو گی۔ موجودہ پانچ سلیبز میں کسٹم ڈیوٹی زیرو فیصد، تین فیصد، 11 فیصد، 16 فیصد اور زیادہ سے زیادہ 20 فیصد ہے۔ نئے سلیب میں کسٹم ڈیوٹی زیرو، پانچ فیصد، دس فیصد اور زیادہ سے زیادہ 15 فیصد ہو گی۔\nتاہم وزارت صنعت کے ایک اہلکار نے نام نہ ظاہر کرنے کی شرط پر بتایا کہ یہ تجاویز حتمی نہیں ہیں مگر حکومت رواں سال پرانی گاڑیوں کی درآمد پر قانون سازی کرے گی اور اگلے سال کے بجٹ سے آٹو سیکٹر پر عائد امپورٹ ٹیرف میں کمی ہوسکتی ہے۔\nپاکستان میں گاڑیوں کے مقامی اسمبلرز کی نمائندہ تنظیم پاما کے ڈائریکٹر جنرل عبدالوحید خان نے بی بی سی سے بات کرتے ہوئے یہ سوال کیا کہ ٹویوٹا، ہنڈا، سوزوکی یا کِیا جیسے برانڈز پہلے ہی دنیا بھر میں گاڑیاں اور پارٹس بیچ رہے ہیں تو یہ کیسے پاکستان میں اپنے چھوٹے مینوفیکررز کو عالمی سطح پر فروخت اور دیگر سپلائرز سے مقابلے کی اجازت دیں گے۔\nوہ مثال دیتے ہیں کہ اگر وہ خود ہی ہنڈا کار بنا کر افریقہ میں بیچ رہے ہیں تو وہ کیوں چاہیں گے ’میں بھی اپنی کار افریقہ میں جا کر بیچوں۔‘\nان کا خیال ہے کہ پرانی گاڑیوں کی درآمد پر ریلیف دینے سے ’امپورٹڈ کار کا متبادل دینے والی‘ موجودہ صنعت کی حوصلہ شکنی کی جا رہی ہے۔ ان کا خیال ہے کہ درآمدی ڈیوٹی میں اس ریلیف سے غیر ملکی زر مبادلہ میں کمی واقع ہوسکتی ہے۔\nپاما کے نمائندے نے بتایا کہ آٹو سیکٹر سے 30 لاکھ لوگوں کا روزگار وابستہ ہے اور گذشتہ دہائیوں میں اس صنعت کو کھڑا کرنے میں بھاری سرمایہ کاری کی گئی ہے۔ ’حکومت تین کروڑ کی کار پر ایک کروڑ ٹیکس لیتی ہے۔ اس وقت حکومت کے خزانے میں ایک کھرب سے زیادہ کا خسارہ ہے، اگر یہ ڈیوٹی ختم کر دیں گے جو پیٹرولیم کے بعد آمدن کا سب سے بڑا ذریعہ ہے تو یہ آمدن کہاں سے آئے گی؟ نوکریاں بھی ختم ہوجائیں گی۔‘\nعبدالوحید خان کہتے ہیں کہ اس اقدام کا مقامی اسمبلرز پر منفی اثر پڑے گا۔\nادھر آٹو سیکٹر ماہر مشہود علی خان کا کہنا ہے کہ پرانی گاڑیوں کی درآمد پر اس ریلیف کے بعد انھیں مقامی طور پر تیار کردہ گاڑیوں پر برتری حاصل ہوگی۔\nوہ بی بی سی کو بتاتے ہیں کہ اس اقدام سے گاڑیوں کی قیمتوں میں کمی ہوسکتی ہے۔ ’ٹیرف میں کمی سے مقابلہ بڑھے گا۔ ٹیکس میں کمی یا مارکیٹ میں مقابلہ، یہی دو چیزوں قیمتوں میں کمی کا باعث بنتی ہیں۔ سنہ 2006-2007 میں جب چینی بائیکس جاپانی بائیک کے مدمقابل ہوئیں تو قیمتیں بھی کم ہوئیں اور والیوم بھی بڑھا۔ ڈیڑھ دو، لاکھ کی مارکیٹ آج 20 لاکھ بائیکس سے تجاوز کر گئی۔'\nمگر وہ کہتے ہیں کہ گاڑی تین کی بجائے پانچ سال پرانی درآمد ہوگی تو اس کی قیمت تو کم ہوجائے گی مگر یہ فائدہ ’اِن دو ڈھائی لاکھ لوگوں کو ہی ہو گا جو سالانہ پاکستان میں گاڑیاں خریدتے ہیں۔ عوام بڑے پیمانے پر اب بھی ٹو وہیلرز سے فور وہیلرز پر منتقل نہیں ہو پائے گی۔‘\nان کی رائے ہے کہ اس پالیسی سے ’ایک مخصوص طبقہ ہی فائدہ اٹھائے گا۔‘ وہ مثال دیتے ہیں کہ درآمد شدہ گاڑیوں پر ٹیرف میں نرمی کا مطلب یہ بھی ہے کہ ’جو پہلے 11 کروڑ کی لینڈ کروزر خرید رہا تھا، وہ اب نو کروڑ کی خرید لے گا۔‘\nان کا خیال ہے کہ پاکستان کی آٹو انڈسٹری عالمی سطح پر مقابلہ نہیں کر سکتی، اسی لیے اسے تحفظ دیا گیا تھا۔ \n’عالمی سپلائی چین کا حصہ بننے کے لیے ابھی بہت محنت درکار ہے۔۔۔ ویتنام، انڈونیشیا، تھائی لینڈ، انڈیا، تائیوان جیسے ملکوں سے مقابلہ کر کے اپنی جگہ بنانی ہوگی اور اس میں ہم بہت پیچھے ہیں۔‘\nکیا ٹیرف میں نرمی سے طویل مدت میں برآمدات بڑھ پائیں گی، مشہود علی خان اس حوالے سے زیادہ پُرامید نہیں۔ ان کا خیال ہے کہ اگلے پانچ سال میں امپورٹڈ گاڑیوں کی تعداد بہت بڑھ جائے گی جس سے ’تجارتی خسارہ بڑھے گا کیونکہ پارٹس مینوفیکچرر کم اور امپورٹر زیادہ ہیں۔‘\nوہ کہتے ہیں کہ نہ صرف یہ کہ پرانی گاڑیوں کی درآمد بڑھے گی بلکہ اسمبلرز بھی مقامی طور پر تیار کردہ پارٹس کی بجائے کم قیمت کے باعث درآمدہ شدہ پارٹس کو ترجیح دیں گے۔\nآل پاکستان موٹرز ڈیلرز اسوی ایشن کے چیئرمین ایچ ایم شہزاد بتاتے ہیں کہ پاکستان میں اس وقت پرانی گاڑیاں گفٹ سکیم کے تحت درآمد کی جاتی ہیں جن پر عائد ڈیوٹی اور ٹیکسز ڈالر میں وصول کیے جاتے ہیں جو حکومت کے لیے آمدن کا ایک ذریعہ ہے۔\nان کا کہنا ہے کہ جس شخص کے نام پر گاڑی آتی ہے، وہی اس کی ڈیوٹی اور ٹیکسز ڈالر میں ادا کرنے کا پابند ہے، لہذا ان کے بقول یہ واحد امپورٹڈ چیز ہے جس پر حکومت کو ڈالر میں آمدن ہوتی ہے۔  \nاس وقت پاکستان میں گفٹ سکیم کے تحت درآمد کی جانے والی گاڑیوں پر کتنی ڈیوٹی اور ٹیکسز ہیں، اس بارے میں وہ بتاتے ہیں کہ چھوٹی 660 سی سی گاڑیوں پر 50 فیصد کسٹم ڈیوٹی کے علاوہ مختلف ٹیکسز ملا کر 90 فیصد تک وصول کیا جاتا ہے جو کہ 1300 سی سی تک کی کار کے لیے 110 فیصد اور 1500 سی سی کے لیے 130 فیصد تک ہے۔ ان بڑی کاروں پر 60 فیصد سے 100 فیصد تک صرف کسٹم ڈیوٹی وصول کی جاتی ہے۔\nوہ کہتے ہیں کہ ڈیوٹی میں کمی اور پانچ سال تک پرانی گاڑیوں کا ریلیف قیمتوں میں بڑی کمی کا سبب بن سکتے ہیں۔ \nوہ مثال دیتے ہیں کہ اگر تین سال پرانی گاڑی ’میرا‘ قریب پانچ ہزار ڈالر کی ہے تو یہی کار پانچ پرانی ہو تو ڈھائی ہزار ڈالر تک کی مل سکتی ہے۔ یعنی ساڑھے سات لاکھ روپے صرف گاڑی کی قیمت میں کم ہوجاتے ہیں جبکہ ڈیوٹی میں ریلیف مزید کمی کا باعث بن سکتا ہے۔ \nشہزاد پوچھتے ہیں کہ ہمارے ملک میں کیوں نہ مقامی صنعت کا درآمد شدہ گاڑیوں سے برابر کا مقابلہ ہو۔ ’ہماری گاڑیوں میں لوکلائزیشن نہیں، ہم اسمبلر ہیں۔ جب تک لوکلائزیشن نہیں ہو گی، ہم سستی کار نہیں بنا سکتے۔‘\nانھوں نے کہا کہ مقامی طور پر اسمبل ہونے والی گاڑیاں، چونکہ اتنی لوکلائزڈ نہیں، اس لیے ان کے پارٹس کی درآمد پر ڈیوٹی کا فارمولہ الگ ہے جس میں حکومت نے اس شعبے کو بعض رعایتیں دے رکھی ہیں۔ \nان کا کہنا ہے کہ گاڑیوں کی درآمد پر ریلیف ملک میں گاڑیوں کی اسمبلی کے لیے موجودہ پالیسیوں پر نظرثانی کا موقع ہے،کیونکہ یہ ممکن ہے کہ پانچ سال پرانی گاڑی کی درآمد پر چھوٹ ان کے لیے مشکلات کھڑی کر سکتی ہے۔",
        "published_date": "Wed, 21 May 2025 06:57:05 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvg55k12pk4o#0",
        "title": "’گولڈن ڈوم‘: ٹرمپ کا 175 ارب ڈالرز کی لاگت سے دفاعی نظام بنانے کا اعلان جو ’خلا سے داغے گئے میزائل بھی روک سکے گا‘",
        "link": "https://www.bbc.com/urdu/articles/cvg55k12pk4o",
        "image_url": "https://ichef.bbci.co.uk/news/1024/branded_urdu/b399/live/41f0c7e0-3639-11f0-8947-7d6241f9fce9.jpg",
        "article": "امریکی صدر ڈونلڈ ٹرمپ کا کہنا ہے کہ ان کی حکومت نے امریکہ کو جدید میزائلوں اور دیگر فضائی خطرات سے محفوظ بنانے کے لیے ’گولڈن ڈوم‘ میزائل ڈیفنس سسٹم کے ڈیزائن کی منظوری دے دی ہے۔\nان کا کہنا ہے کہ یہ جدید دفاعی نظام ان کے دورِ صدارت کے ختم ہونے سے پہلے ہی تیار ہو جائے گا۔\nیاد رہے کہ دوسری بار عہدہ صدارت سنبھالنے کے بعد ڈونلڈ ٹرمپ نے ایسا جدید فضائی دفاعی نظام بنانے کا ارادہ ظاہر کیا تھا جس سے امریکہ کو بیلسٹک اور کروز میزائلوں سمیت دیگر فضائی خطرات سے محفوظ رکھا جا سکے۔\nٹرمپ کا کہنا ہے کہ ابتدائی طور پر اس منصوبے کے لیے 25 ارب ڈالر مختص کیے گئے ہیں جبکہ اس کی کل لاگت 175 ارب ڈالرز آئے گی تاہم سرکاری اندازاوں کے مطابق آنے والی دہائیوں میں اس کی لاگت بڑھ کر کہیں زیادہ ہو جائے گی۔\nپینٹاگون حکام خبردار کرتے آئے ہیں کہ امریکہ کا موجودہ دفاعی نظام چین اور روس کے جدید میزائلوں سے مطابقت نہیں رکھتا۔\nمنگل کے روز اوول آفس میں بات کرتے ہوئے ٹرمپ کا کہنا تھا کہ دراصل یہاں کوئی اس طرز کا جامع سسٹم ہے ہی نہیں۔ \n’ہمارے پاس مخصوص میزائل ہیں، میزائلوں سے دفاع کر سکتے ہیں لیکن کوئی جامع نظام نہیں۔۔۔ ایسا کبھی بھی کچھ نہیں رہا۔‘\nامریکی صدر نے اعلان کیا ہے کہ امریکی سپیس فورس کے جنرل مائیکل گیوٹلین اس منصوبے کی نگرانی کریں گے۔ جنرل گیوٹلین سپیس فورس کے خلائی آپریشن کے وائس چیف ہیں۔\nدوسری مرتبہ صدر بننے کے سات روز بعد ہی ڈونلڈ ٹرمپ نے وزارتِ دفاع کو ایک ایسا دفاعی نظام کا منصوبہ تیار کرنے کا حکم دیا تھا جو امریکہ کو لاحق ’سب سے زیادہ تباہ کن‘ فضائی خطرات سے نمٹنے کے قابل ہو۔\nمنگل کے روز ڈونلڈ ٹرمپ کا کہنا تھا کہ یہ نظام زمین، سمندر اور خلا میں جدید ترین ٹیکنالوجیز پر مشتمل ہو گا۔ ان کا کہنا تھا کہ اس نظام کے تحت خلا میں سینسرز اور انٹرسیپٹرز بھی لگائے جائں گے۔\nامریکی صدر کا کہنا ہے کینیڈا بھی اس منصوبے کا حصہ بننا چاہتا ہے۔\nیاد رہے کہ رواں سال کے اوائل میں امریکہ کے دورے پر آئے اس وقت کے کینیڈا کے وزیرِ دفاع بلی بلیئر نے بھی گولڈن ڈوم منصوبے میں شرکت کی خواہش کا اظہار کیا تھا۔ ان کا کہنا تھا کہ یہ منصوبہ کینیڈا کے ’قومی مفاد‘ میں ہے۔\nڈونلڈ ٹرمپ کا کہنا تھا کہ گولڈن ڈوم منصوبہ ’دنیا کے دوسرے کونے یا خلا سے لانچ کیے جانے والے میزائل کو بھی روک سکے گا۔‘\nیہ منصوبہ اسرائیل کے آئرن ڈوم منصوبے سے متاثر ہے جسے اسرائیل سنہ 2011 سے راکٹوں اور میزائلوں کو روکنے کے لیے استعمال کرتا آیا ہے۔\nتاہم ’گولڈن ڈوم‘ اسرائیل کے آئرن ڈوم سے کئی گنا بہتر اور بڑے خطرات سے نمٹنے کے لیے بنایا جائے گا۔ یہ نظام آواز کی رفتار سے تیز ہائپرسونک میزائلوں اور خلا سے بمباری کرنے والے نظام سے بھی تحفظ فراہم کر سکے گا۔\nٹرمپ کا کہنا تھا کہ اس نظام کی کامیابی کی شرح تقریباً 100 فیصد ہے۔\nاس سے قبل امریکی حکام کہہ چکے ہیں کہ گولڈن ڈوم کی مدد سے امریکہ میزائلوں کو فضا میں یا لانچ سے پہلے ہی روک پائے گا۔\nامریکی وزارتِ دفاع کا کہنا ہے کہ اس سسٹم کے بیشتر پہلو ایک مرکزی کمانڈ کے تحت ہوں گے۔\nآئرن ڈوم وہ فضائی دفاعی نظام ہے جس کا دنیا میں جنگ کے ماحول میں سب سے زیادہ تجربہ ہے اور اس کی وجہ حالیہ برسوں میں حماس اور غزہ سے دیگر عسکریت پسند گروپوں اور لبنان سے حزب اللہ کی طرف سے اسرائیل پر داغے گئے میزائل ہیں۔\nاسرائیل بھر میں آئرن ڈوم بیٹریاں نصب کی گئی ہیں۔ ایسی ہر بیٹری میں تین یا چار لانچرز ہوتے ہیں، جن میں سے ہر ایک میں 20 میزائل ہوتے ہیں۔\nآئرن ڈوم ریڈار کی مدد سے حملہ آور راکٹوں کی نشاندہی کرتا ہے اور حساب لگاتا ہے کہ ان میں سے کون سے آبادی والے علاقوں پر گرنے کے امکانات ہیں۔ پھر یہ نظام صرف انھی راکٹوں کو نشانہ بنانے کے لیے میزائل داغتا ہے جبکہ باقی راکٹوں کو کھلے غیرآباد علاقوں میں گرنے کے لیے چھوڑ دیا جاتا ہے۔\nاسرائیلی فوج کا دعویٰ ہے کہ آئرن ڈوم اب تک 90 فیصد حملہ آور راکٹوں کو تباہ کرنے میں کامیاب رہا ہے۔ اس پر نصب ’تامیر‘ میزائلوں میں سے ہر ایک کی قیمت تقریباً 50 ہزار ڈالر ہے۔\nاسے اسرائیل اور حزب اللہ کے درمیان 2006 کی جنگ کے بعد تیار کیا گیا تھا، جب حزب اللہ نے اسرائیل پر تقریباً چار ہزار راکٹ فائر کیے تھے، جس سے بہت زیادہ نقصان ہوا تھا اور درجنوں شہری مارے گئے تھے۔\nامریکی تعاون کے نتیجے میں اسرائیلی کمپنیوں رفائل ایڈوانسڈ ڈیفینس سسٹمز اور اسرائیل ایرو سپیس انڈسٹریز کا ڈیزائن کیا گیا یہ نظام 2011 سے کام کر رہا ہے اور اسی برس یہ لڑائی میں پہلی مرتبہ استعمال ہوا جب اس کی مدد سے غزہ سے داغے گئے ایک راکٹ کو روکا گیا۔\nاکتوبر 2023 سے آئرن ڈوم میزائلوں نے غزہ سے حماس اور دیگر عسکریت پسند گروپوں اور جنوبی لبنان سے حزب اللہ کی طرف سے فائر کیے گئے ہزاروں راکٹوں کو روکا ہے۔",
        "published_date": "Wed, 21 May 2025 08:10:06 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c2kqqxdgqyno#0",
        "title": "کیا انڈیا اور پاکستان کے درمیان حالیہ تنازع میں اصل فاتح چین ثابت ہوا؟",
        "link": "https://www.bbc.com/urdu/articles/c2kqqxdgqyno",
        "image_url": "https://ichef.bbci.co.uk/news/1024/branded_urdu/b470/live/af84ad90-3610-11f0-8f93-0590071db98a.png",
        "article": "رواں ماہ کے اوائل میں انڈیا اور پاکستان کے درمیان چار روزہ جھڑپ بالآخر جنگ بندی پر ختم ہوئی جس میں دونوں نے اپنی اپنی فتح کا دعویٰ کیا لیکن ایسا لگتا ہے کہ چین کی دفاعی صنعت بھی اس میں ایک غیر متوقع فاتح کے طور پر سامنے آئی۔\nتازہ جھڑپوں کا آغاز سات مئی کو اس وقت ہوا جب انڈیا نے 22 اپریل کو انڈیا کے زیر انتظام کشمیر کے سیاحتی مقام پہلگام میں عسکریت پسندوں کے ہاتھوں 26 افراد کی ہلاکت کے جواب میں پاکستان کے اندر موجود ’دہشت گردوں کے ٹھکانوں‘ پر حملے کیے۔\nدہلی نے اسلام آباد پر عسکریت پسند گروہوں کی پشت پناہی کا الزام لگایا تاہم پاکستان ان الزامات کی تردید کرتا ہے۔\nانڈیا نے پہلگام کے جواب میں کیے جانے والے اپنے حملے کو ’آپریشن سندور‘ کا نام دیا جس کے بعد دونوں ممالک کی جانب سے جوابی فوجی اقدامات کیے گئے جن میں ڈرونز، میزائلیں اور لڑاکا طیارے شامل تھے۔\nرپورٹس کے مطابق انڈیا نے فرانسیسی اور روسی ساختہ طیارے استعمال کیے جبکہ پاکستان نے چین کے ساتھ مل کر تیار کرنے والے اپنے جے 10 اور جے17 لڑاکا طیارے استعمال کیے۔ \nفریقین کا کہنا ہے کہ ان کے طیاروں نے سرحد پار نہیں کی اور فاصلے سے ہی ایک دوسرے پر میزائل داغے تھے۔\nاسلام آباد کا دعویٰ ہے کہ اس کے لڑاکا طیاروں نے کم از کم چھ انڈین طیارے مار گرائے، جن میں انڈیا کے نئے حاصل کردہ فرانسیسی ساختہ رفال بھی شامل ہیں۔ دہلی نے ابھی تک ان دعووں پر کوئی تبصرہ نہیں کیا۔\nانڈین فضائیہ (آئی اے ایف) کے ایئر مارشل اے کے بھارتی نے ایک سوال کے جواب میں کہا کہ ’جنگ میں نقصان معمول کی بات ہے‘ لیکن انھوں نے پاکستانی دعوے پر براہ راست تبصرہ کرنے سے گریز کیا۔\nانھوں نے مزید کہا کہ ’ہم نے اپنے اہداف حاصل کر لیے ہیں اور ہمارے تمام پائلٹ گھر واپس آ چکے ہیں۔‘\nانڈیا کا کہنا ہے کہ اس نے پاکستان میں موجود کالعدم لشکر طیبہ اور جیش محمد تنظیموں کے ہیڈ کوارٹرز کو نشانہ بنا کر کم از کم ’100 دہشت گردوں‘ کو ہلاک کیا۔\nفضائی جنگ کی اصل حقیقت تاحال سامنے نہیں آئی۔ کچھ میڈیا اداروں نے انڈین پنجاب اور انڈیا کے زیر انتظام کشمیر میں طیارہ گرنے کی رپورٹس دی ہیں لیکن انڈیا کی حکومت نے ان پر کوئی ردعمل نہیں دیا۔\nبین الاقوامی خبر رساں ادارے روئٹرز کی ایک رپورٹ میں امریکی حکام کے حوالے سے کہا گیا ہے کہ پاکستان نے ممکنہ طور پر چین کے تیارہ کردہ جے 10 طیارے کا استعمال کرتے ہوئے انڈین طیاروں پر فضائی حملے کیے۔\nپاکستان نے یہ دعوی بھی کیا ہے کہ اس نے چینی ہتھیاروں پر انحصار کرتے ہوئے کامیابی حاصل کی۔ بعض ماہرین کے مطابق اسے بیجنگ کی دفاعی صنعت کے لیے ایک کامیابی سمجھا جا رہا ہے جبکہ بعض ماہرین اس سے اختلاف رکھتے ہیں۔\nکچھ ماہرین نے اس صورتحال کو چین کی ہتھیاروں کی صنعت کے لیے ’ڈیپ سیک لمحہ‘ قرار دیا۔ خیال رہے کہ رواں سال جنوری میں چینی مصنوعی ذہانت کی ایپ ’ڈیپ سیک‘ نے امریکی کمپنیوں کو سستی ٹیکنالوجی کے ذریعے چونکا دیا تھا۔\nچینی پیپلز لبریشن آرمی کے ریٹائرڈ سینیئر کرنل ژو بو نے بی بی سی کو بتایا کہ ’یہ فضائی لڑائی چین کی دفاعی صنعت کے لیے بڑی تشہیر تھی۔ اس سے قبل چین کو کبھی بھی اپنے پلیٹ فارمز کو جنگی صورت حال میں آزمانے کا موقع نہیں ملا تھا۔‘\nبیجنگ میں مقیم تجزیہ کار نے کہا کہ فضائی معرکے کے نتائج نے دکھا دیا کہ ’چین کے پاس کچھ نظام ایسے ہیں جن کا کوئی ثانی نہیں۔‘\nگذشتہ ہفتے جب جے 10 لڑاکا طیارے کی انڈیا پاکستان جھڑپ میں کارکردگی کی خبریں سامنے آئیں تو اس طیارے کو بنانے والی چینی ایوی ایشن کمپنی ’چنگڈو ایئرکرافٹ‘ کے حصص میں 40 فیصد تک اضافہ نظر آیا۔\nتاہم دیگر ماہرین کا خیال ہے کہ چینی ہتھیاروں کی برتری کا اعلان کرنا ابھی قبل از وقت ہوگا۔\nکنگز کالج لندن کے پروفیسر والٹر لیڈوگ کا کہنا ہے کہ یہ ابھی طے نہیں ہو سکا کہ آیا چینی طیارے واقعی انڈین فضائیہ (آئی اے ایف) کے طیاروں، بطور خاص رفال پر سبقت لے گئے تھے۔\nانھوں نے کہا کہ ’معیاری فوجی نظریے کے مطابق آپ پہلے دشمن کے فضائی دفاع کو ختم کرتے ہیں اور فضائی برتری حاصل کرتے ہیں، اس کے بعد زمینی اہداف کو نشانہ بناتے ہیں مگر بظاہر ایسا لگتا ہے کہ انڈین مشن کا مقصد پاکستانی فوج کو اشتعال دلانا نہیں تھا۔‘\nلیڈوگ کا خیال ہے کہ انڈین پائلٹس کو اس وقت پرواز کا حکم دیا گیا جب پاکستان کا فضائی دفاع مکمل الرٹ پر تھا اور ان کے لڑاکا طیارے پہلے ہی فضا میں موجود تھے۔ انڈین فضائیہ نے مشن کی تفصیلات یا اپنی حکمت عملی کے بارے میں کچھ نہیں بتایا۔\nبیجنگ نے بھی جے 10 کے ذریعے رفال سمیت انڈین طیاروں کو گرانے کی خبروں پر کوئی تبصرہ نہیں کیا لیکن جے 10 کے ذریعے مغربی ہتھیار کو گرانے کی غیر مصدقہ خبروں نے چینی سوشل میڈیا پر خوشی اور فخر کی لہر کو جنم دیا۔\nچین کی سکیورٹی امور کی محقق کارلوٹا ریناڈو کا کہنا ہے کہ اگرچہ مکمل معلومات تک رسائی مشکل ہے لیکن چینی سوشل میڈیا پر قومی فخر اور جذبے والے پیغامات کی بھرمار ہے۔\nانھوں نے کہا کہ ’فی الحال حقیقت سے زیادہ اہم تاثر ہے۔ اگر اس زاویے سے دیکھا جائے تو اصل فاتح چین ہے۔‘\nپاکستان اور چین کے دہائیوں سے دوستانہ تعلقات ہیں۔ چین پاکستان اقتصادی راہداری کے تحت چین پاکستان میں 50 ارب ڈالر سے زائد کی سرمایہ کاری کر رہا ہے۔\nلہٰذا، ایک کمزور پاکستان چین کے مفاد میں نہیں۔\nپاکستانی سکیورٹی تجزیہ کار امتیاز گل کا کہنا ہے کہ چین نے حالیہ انڈیا پاکستان تنازعے میں فیصلہ کن کردار ادا کیا۔ ’چین نے انڈین منصوبہ سازوں کو مکمل طور پر حیران کر دیا۔ انھوں نے شاید پاکستان اور چین کے درمیان جدید جنگی تعاون کی گہرائی کا اندازہ نہیں لگایا تھا۔‘\nماہرین کا کہنا ہے کہ چینی طیاروں کی جنگ میں کارکردگی کو مغربی دارالحکومتوں میں بغور دیکھا جا رہا ہے کیونکہ اس کے عالمی اسلحہ کی تجارت پر دور رس اثرات ہو سکتے ہیں۔ امریکہ دنیا کا سب سے بڑا اسلحہ برآمد کنندہ ہے جبکہ چین چوتھے نمبر پر ہے۔\nچین زیادہ تر میانمار اور پاکستان جیسے ترقی پذیر ممالک کو اسلحہ فروخت کرتا ہے۔ ماضی میں چینی ہتھیاروں کو ناقص معیار اور تکنیکی مسائل کی وجہ سے تنقید کا نشانہ بنایا گیا تھا۔\nرپورٹس کے مطابق سنہ 2022 میں برمی فوج نے تکنیکی خرابیوں کے باعث چین پاکستان کے مشترکہ تیار کردہ جے ایف-17 طیاروں کو ترک کر دیا تھا۔ نائجیریا کی فوج نے بھی چینی طیاروں میں کئی تکنیکی مسائل کی شکایت کی تھی۔\nیہاں یہ بات بھی قابل ذکر ہے کہ یہ پہلا موقع نہیں جب انڈیا نے پاکستان کے ہاتھوں اپنا طیارہ کھویا ہو۔\nسنہ 2019 میں پاکستان میں مشتبہ دہشت گرد اہداف پر اسی طرح کے انڈین فضائی حملوں کے بعد دونوں ممالک کے درمیان ایک مختصر فضائی لڑائی کے دوران ایک روسی ساختہ مگ 21 جیٹ پاکستانی حدود میں مار گرایا گیا اور پائلٹ ابھینندن کو پکڑ لیا گیا، جنھیں پھر رہا کر دیا گیا۔\nانڈیا نے بعد میں یہ دعویٰ کیا کہ پائلٹ نے جہاز سے چھلانگ لگانے سے قبل کامیابی سے پاکستانی طیاروں کو مار گرایا جس میں ایک امریکی ساختہ ایف 16 بھی شامل تھا۔ پاکستان نے انڈیا کے اس دعوے کو مسترد کر دیا تھا۔ \nپاکستان کی طرف سے کامیابی سے انڈین طیارے گرانے کی اطلاعات کے باوجود والٹر لیڈوگ جیسے ماہرین کا خیال میں انڈیا نے دس مئی کی صبح پاکستان کے اندر بہت اہم اہداف کو نشانہ بنایا مگر یہ حقیقت بین الاقوامی میڈیا پر زیادہ نمایاں نہیں ہو سکی۔ \nانڈین فوج کا کہنا ہے کہ اس نے ایک مربوط حملے میں پاکستان کے 11 ایئربیسز پر میزائل حملے کیے۔ جس میں راولپنڈی میں جی ایچ کیو کے قریب واقع سٹریٹجک اہمیت کی حامل نور خان ایئربیس بھی شامل ہے۔ دوسرا بڑا حملہ بھولاری ایئربیس پر تھا جو کراچی سے کوئی 140 کلومیٹر دوری پر واقع ہے۔\nوالٹر لیڈوگ کا کہنا ہے کہ اس بار انڈین فضائیہ نے اپنے ضابطے کے طریقہ کار پر عمل کیا۔ پہلے انھوں نے پاکستان کے ایئر ڈیفنس اور راڈار سسٹمز کو ہدف بنایا اور پھر زمینی اہداف پر توجہ مرکوز کر لی۔ \nپاکستان کے پاس چینی ایچ کیو 9 جیسے ڈیفنس سسٹم کے ہوتے ہوئے انڈین طیاروں نے پاکستان پر میزائل حملے کیے۔ \nوالٹر لیڈوگ کے مطابق بظاہر یہ حمل نسبتاً درست اور خاص اہداف تک محدود تھے۔ ایئربیسز کے رن ویز کے عین درمیان میں گڑھے بن گئے۔ ان کی رائے میں ’اگر یہ تنازع طوالت اختیار کر جاتا تو میں کچھ نہیں کہہ سکتا کہ پاکستانی فضائیہ کو ان ایئربیسز کو فعال بنانے کے لیے کتنا وقت درکار ہوتا۔‘ \nمشن کی بریفنگ کی تفصیلات میں جائے بغیر ان کا کہنا تھا کہ انڈیا کی فوج بیانیے کی دوڑ میں پیچھے رہ گئی۔ \nپاکستان کا مؤقف ہے کہ انڈیا کے فضائی حملوں کے جواب میں اس نے انڈیا کی متعدد ایئربیسز پر میزائل اور فضائی حملے کیے۔ نئی دہلی کا کہنا ہے کہ ان حملوں سے آلات یا عملے کو کوئی نقصان نہیں پہنچا۔ \nامریکہ اور اس کے اتحادیوں نے جب یہ دیکھا کہ صورتحال اب بے قابو ہوتی جا رہی ہے تو انھوں نے مداخلت کی اور اور دونوں ملکوں پر زور دیا کہ وہ لڑائی روک دیں۔ \nماہرین کا کہنا ہے کہ انڈیا کے لیے یہ سب ’ویک اپ کال‘ ہے یعنی اسے یہ دیکھنے کی ضرورت ہے کہ وہ کہاں کھڑا ہے۔  \nبیجنگ شاید پاکستان اور انڈیا کے درمیاان حالیہ تنازع پر کوئی تبصرہ نہ کرے مگر وہ اس معاملے پر سنجیدہ ہے کہ وہ دنیا کو یہ دکھا سکے کہ اس کے ہتھیاروں کا نظام اب مغرب کے معیار سے کم نہیں۔  \nنئی دہلی کو اس بات کا علم ہے کہ چین نے پاکستان کو جو طیارے فراہم کیے ہیں یہ وہ پرانے والے ماڈلز میں سے ایک ہیں۔ بیجنگ پہلے ہی اپنے نظام میں جے 20 سٹیلتھ فائٹر طیارے شامل کر چکا ہے جو راڈار سے بچ نکلنے کی صلاحیت رکھتے ہیں۔ \nانڈیا اور چین کا دیرینہ سرحدی تنازع چل رہا ہے اور ان کے درمیان سنہ 1962 میں اس پر ایک جنگ بھی ہو چکی ہے جس میں انڈیا کو شکست ہوئی۔ جون 2020 میں لداخ میں ایک مختصر جھڑپ بھی ہو چکی ہے۔ \nماہرین کا کہنا ہے کہ انڈیا اس بات سے بخوبی واقف ہے کہ اسے اپنی مقامی دفاعی مینوفیکچرنگ انڈسٹری میں سرمایہ کاری میں تیزی لانی ہو گی۔ \nفی الحال ایسا لگتا ہے کہ چین کی دفاعی صنعت انڈیا پاکستان تنازع میں اپنے طیارے کی کامیابی کے دعوے کا لطف لے رہی ہے۔",
        "published_date": "Wed, 21 May 2025 04:17:32 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cn4qq1ejjdxo#0",
        "title": "کونڈم کے بغیر سیکس کرنے سے پھیلنے والا انفیکشن ’سوزاک‘ کیا ہے؟",
        "link": "https://www.bbc.com/urdu/articles/cn4qq1ejjdxo",
        "image_url": "https://ichef.bbci.co.uk/news/1024/branded_urdu/40d2/live/8cde3850-3607-11f0-9162-4fdd4e24347c.jpg",
        "article": "برطانیہ لوگوں کو غیر محفوظ سیکس سے پھیلنے والے انفیکشن  ’گونوریا‘ یا ’سوزاک‘ سے بچاؤ کی ویکسین لگانے والا پہلا ملک بننے جا رہا ہے تاہم یہ ویکسین ہر کسی کے لیے نہیں ہو گی۔ \nاس ویکسینیشن پروگرام کی ترجیح ہم جنس پرست اور ایسے مرد ہیں جو عورتوں اور مردوں دونوں میں دلچسپی رکھتے ہیں، جن کے کئی لوگوں سے جنسی تعلق ہوں یا جنھیں ماضی میں جنسی تعلق سے پھیلنے والی کوئی بیماری (ایس ٹی آئی) ہو چکی ہو۔ \nیہ ویکسین 30 سے 40 فیصد موثر ہے تاہم برطانیہ کی نیشنل ہیلتھ سروس (این ایچ ایس) کو امید ہے کہ اس سے بڑھتے ہوئے انفیکشن کے کیسز کو کم کرنے میں مدد ملے گی۔\n2023 میں برطانیہ میں 85 ہزار سے زائد کیسز سامنے آئے تھے جو سنہ 1918 کے بعد ریکارڈ کیے گئے سب سے زیادہ کیسز ہیں۔\nگونوریا کی ہمیشہ علامات ظاہر نہیں ہوتیں مگر ان میں درد، غیر معمولی ڈسچارج، سوزش اور بانجھ پن شامل ہے۔\nابھی یہ بتانا مشکل ہے کہ کتنے لوگ یہ ویکسین لگوائیں گے تاہم لندن کے امپیریل کالج کے اندازے کے مطابق اگر ویکسین مقبول ہو گئی تو اس سے ایک لاکھ کے قریب کیسز میں کمی آ سکتی ہے۔\nجنسی صحت کے لیے مہم چلانے والے میکس کو پچھلے ایک سال میں دو مرتبہ یہ انفیکشن ہو چکا ہے۔ انھوں نے بی بی سی نیوز بیٹ کو بتایا کہ وہ تو 100 فیصد یہ ویکسین لگوائیں گے۔\nان کا کہنا ہے کہ یہ بہت زبردست خبر ہے۔ ’اس سے ہسپتالوں پر پڑنے والا دباؤ کم ہو گا۔‘\nجنسی صحت کی سروس کے توسط سے ویکسینیشن اگست سے شروع کی جائے گی۔\nیہ ویکسین دراصل سوزاک کے لیے نہیں بنائی گئی تھی۔ دراصل یہ میننگائٹس بی (گردن توڑ بخار کی ایک قسم) سے بچاؤ کے لیے چھوٹے بچوں کو دی جانے والی ویکسین ہے۔\nمگر دونوں بیماریوں کا سبب بننے والے بیکٹیریا اتنے ملتے جلتے ہیں کہ یہ ویکسین سوزاک کے کیسز کو کم کرنے میں کامیاب دکھائی دیتی ہے۔\nجنسی صحت کے کلینکس میں لوگوں کو اس بارے میں آگاہی دینے کی ضرورت ہے کہ اس ویکسین سے سوزاک ہونے کا خطرہ ختم نہیں ہو جائے گا۔ یہ انفیکشن بنا کونڈم کے سیکس کرنے سے پھیلتا ہے۔\nپروفیسر اینڈریو پولارڈ جوائنٹ کمیٹی برائے ویکسینیشن کے سربراہ ہیں اور وہ اس ویکسین کے حق میں ہیں۔ ان کا کہنا ہے کہ محض 30 فیصد افادیت کے باوجود اس کا مجموعی طور پر بہت اثر پڑے گا۔\nویکسین کی فی خوراک لاگت تقریباً آٹھ پاؤنڈ بنتی ہے تاہم فی الحال یہ واضح نہیں کہ یہ ویکسین کتنے عرصے تک تحفظ فراہم کرے گی یا کتنی بار اس کا بوسٹر شاٹ لگوانا پڑ ے گا۔\nواضح رہے کہ مسئلہ صرف سوزاک کے بڑھتے ہوئے کیسز کا نہیں بلکہ ہر گزرتے دن کے ساتھ اس کا علاج مشکل سے مشکل تر ہوتا جا رہا ہے۔\nزیادہ تر کیسز کا علاج اینٹی بائیوٹک کی ایک خوراک سے ہو جاتا ہے تاہم 80 سال میں اس بیکٹیریا نے کسی حد تک اینٹی بائیوٹک سے مدافعت پیدا کر لی ہے۔\nاسی لیے کئی ڈاکٹروں کو خدشہ ہے کہ ایک دن یہ انفیکشن لاعلاج بھی بن سکتا ہے تاہم ایسے انفیکشن سے نمٹنے کا سب سے بہترین طریقہ ہے کہ آپ اس سے کبھی متاثر ہی نہ ہوئے ہوں۔\nاین ایچ ایس سے تعلق رکھنے والی ڈاکٹر امانڈا ڈوئل کہتی ہیں کہ سوزاک سے بچاؤ کے لیے دنیا کی پہلی روٹین ویکسینیشن کا آغاز جنسی صحت کے لیے ایک بہت بڑا قدم ہے۔ \nان کا کہنا ہے کہ یہ لوگوں کی حفاظت اور انفیکشن کے پھیلاؤ کو روکنے میں اہم ثابت ہوگا۔\nبرطانیہ میں 16 سے 25 سال کی عمر کے ہم جنس پرست اور مردوں اور عورتوں دونوں میں دلچسپی رکھنے والے مرد سوزاک سے سب سے زیادہ متاثر ہوتے ہیں۔ ان میں سیاہ فام اور کیریبین نسل کے افراد شامل ہیں۔\nاس ویکسین کو تمام نوعمروں کو دینے کی بجائے ہم جنس پرستوں اور مردوں اور عورتوں دونوں میں دلچسپی رکھنے والے مردوں کو دیا جائے گا تاہم معالجین کو آزادی ہے کہ وہ ان تمام لوگوں کو یہ ویکسین دے سکتے ہیں جو ان کے خیال میں اس بیماری سے متاثر ہو سکتے ہیں۔",
        "published_date": "Wed, 21 May 2025 05:55:12 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cy8nn31pp7eo#1",
        "title": "آرمی چیف جنرل عاصم منیر کی فیلڈ مارشل کے عہدے پر ترقی: فیلڈ مارشل کا عہدہ کیا ہوتا ہے؟",
        "link": "https://www.bbc.com/urdu/articles/cy8nn31pp7eo",
        "image_url": "https://ichef.bbci.co.uk/news/1024/branded_urdu/0bb7/live/dfe9dd10-358a-11f0-8519-3b5a01ebe413.jpg",
        "article": "حکومتِ پاکستان نے بری فوج کے سربراہ جنرل عاصم منیر کو فیلڈ مارشل کے عہدے پر ترقی دے دی ہے۔ اس کے ساتھ ساتھ ایئر چیف مارشل ظہیر احمد بابر سدھو کو مدت ملازمت پوری ہونے کے بعد بطور پاکستان ایئرفورس کے سربراہ اپنی خدمات جاری رکھنے کا اعلان بھی کیا ہے۔\nوزیر اعظم آفس سے جاری ہونے والی ایک پریس ریلیز کے مطابق ان اہم فیصلوں کی منظوری منگل کے دن وزیر اعظم شہباز شریف کی سربراہی میں ہونے والے وفاقی کابینہ کے اجلاس کے دوران دی گئی ہے۔\n واضح رہے کہ یہ پیشرفت پاکستان اور انڈیا کی درمیان چار روزہ تنازع کے بعد سامنے آئی ہے۔\nوزیر اعظم آفس سے جاری ہونے والے بیان میں کہا گیا ہے کہ ’حکومت پاکستان کی جانب سے معرکہ حق، آپریشن بنیان مرصوص کی اعلیٰ حکمتِ عملی اور دلیرانہ قیادت کی بنیاد پر ملک کی سلامتی کو یقینی بنانے اور دشمن کو شِکست دینے پر جنرل سید عاصم منیر کو فیلڈ مارشل کے عہدے پر ترقی دینے کی منظوری دی گئی ہے۔‘\nاس بیان میں مزید کہا گیا ہے کہ وفاقی کابینہ نے قرار دیا کہ ’چیف آف آرمی سٹاف جنرل سید عاصم منیر نے مثالی جرات اور عزم کے ساتھ پاکستان فوج کی قیادت کی اور مسلح افواج کی جنگی حکمتِ عملی اور کاوشوں کو بھرپور طریقے سے ہم آہنگ کیا۔ اور آرمی چیف کی بے مثال قیادت کی بدولت پاکستان کو معرکہ حق میں تاریخی کامیابی حاصل ہوئی۔‘\nاس بیان میں یہ بھی کہا گیا ہے کہ ’اُن (عاصم منیر) کی شاندار عسکری قیادت، جرات، اور بہادری، پاکستان کی خود مختاری اور علاقائی سالمیت کو یقینی بنانے اور دشمن کے مقابلے میں دلیرانہ دفاع کے اعتراف میں، جنرل سید عاصم منیر کو فیلڈ مارشل کے عہدے پر ترقی دینے کی وزیرِ اعظم کی تجویز کابینہ نے منظور کر لی ہے۔‘\nاس ضمن میں وزیر اعظم آفس کی جانب سے مزید بتایا گیا ہے کہ ’وزیرِ اعظم شہباز شریف نے صدر مملکت آصف علی زرداری سے ملاقات کرکے انھیں اس فیصلے کے حوالے سے اعتماد میں لیا۔‘\nبیان کے مطابق ’حکومت نے ایئر چیف مارشل ظہیر احمد بابر سدھو کی مدت ملازمت پوری ہونے پر ان کی خدمات کو جاری رکھنے کا بھی متفقہ فیصلہ بھی کیا ہے۔‘\nوفاقی کابینہ نے یہ بھی فیصلہ کیا کہ ’افواج پاکستان کے افسران و جوان اور مختلف شعبوں سے تعلق رکھنے والے پاکستانی شہریوں کو آپریشن بنیان مرصوص کے دوران ان کی خدمات کے اعتراف میں اعلیٰ سرکاری ایورڈز سے نوازا جائے گا۔‘\nوزیر اعظم آفس سے جاری ہونے والے بیان کے بعد پاکستانی فوج کے شعبہ تعلقات عامہ کی جانب سے جاری کردہ پریس ریلیز میں جنرل عاصم منیر کی جانب سے کہا گیا ہے کہ ’یہ اعزاز پوری قوم، افواجِ پاکستان، خاص کر سول اور ملٹری شہدا اور غازیوں کے نام وقف کرتا ہوں۔‘\nآئی ایس پی آر کی جاری کردہ بیان کے مطابق انھوں نے مزید کہا کہ ’صدر پاکستان، وزیرِ اعظم اور کابینہ کے اعتماد کا شکر گزار ہوں۔ یہ اعزاز قوم کی امانت ہے جس کو نبھانے کے لیے لاکھوں عاصم بھی قربان ہیں۔ یہ انفرادی نہیں بلکہ افواجِ پاکستان اور پوری قوم کے لیے اعزاز ہے۔‘\nاب اہم سوال تو یہی ہے کہ یہ عہدہ کیا ہوتا ہے اور اس حکومتی فیصلے کے کیا اثرات مرتب ہو سکتے ہیں؟\nجنرل عاصم منیر تو پہلے ہی فوج کے سب سے اعلی عہدے پر فائز ہیں تو یہ فیلڈ مارشل کا عہدہ کیا ہے؟ بی بی سی نے اس حوالے سے فوج کے سابق اعلی افسران اور دفاعی امور کے ماہرین سے بات کی ہے۔ \nسابق لیفٹنٹ جنرل (ریٹائرڈ) طلعت مسعود کا کہنا ہے کہ ’دراصل فیلڈ مارشل کا رینک ایک فائیو سٹار جرنیل کا رینک ہوتا ہے اور یہ حکومت کی جانب سے فوج کے سربراہ کی غیر معمولی خدمات کے اعتراف میں دیا جاتا ہے۔‘\nیاد رہے کہ اس سے پہلے پاکستان کی تاریخ میں جنرل ایوب خان وہ واحد آرمی چیف تھے جنھیں یہ عہدہ اس وقت دیا گیا تھا جب وہ ملک کے صدر بھی تھے۔\nسابق لیفٹینینٹ جنرل خالد نعیم لودھی کے مطابق ’ایوب خان نے ملک میں مارشل لا نافذ کیا اور خود ہی اپنے آپ کو فیلڈ مارشل بھی بنا دیا جبکہ عاصم منیر کو حکومت نے یہ عہدہ دیا ہے۔‘\nامریکہ، نیٹو ممالک کی افواج اور برطانیہ میں فوج کے سربراہان بھی پاکستان کی طرح فور سٹار جرنیل ہوتے ہیں۔ ان افواج میں بھی بری افواج کے سربراہوں کو فیلڈ مارشل کے عہدے دینے کی مثالیں سامنے آتی رہی ہیں۔ \nپاکستان فوج کے ایک سابق افسر کے نام ظاہر نہ کرنے کی شرط پر بی بی سی کو بتایا کہ ’فیلڈ مارشل کے عہدے سے افسر کو مزید اختیارات یا مراعات تو نہیں ملتیں مگر یہ ان کی ملک کے لیے خدمات کو سراہنے کا ایک ذریعہ ہوتا ہے۔‘\nیاد رہے کہ پاکستان کے پڑوسی ملک انڈیا میں اب تک دو فیلڈ مارشل اور ایک ’مارشل‘ رہ چکے ہیں۔ انڈیا نے 1973 میں پہلی بار فیلڈ مارشل کا عہدہ چیف آف آرمی سٹاف سیم مانیکشا کو دیا جو پاکستان کے خلاف 1971 کی جنگ میں بری فوج کے سربراہ تھے۔\nانڈین فوج کے جنرل کے ایم کریاپا، جو ملک کی بری فوج کے دوسرے کمانڈر ان چیف تھے، کو ریٹائرمنٹ کے کئی سال بعد فیلڈ مارشل کا عہدہ دیا گیا تھا۔ اس کے علاوہ 1965 کی انڈیا اور پاکستان کی جنگ کے دوران انڈین فضائیہ کے چیف آف ایئر سٹاف ارجن سنگھ کو بھی بعد میں مارشل کا عہدہ دیا گیا تھا جو فائیو سٹار رینک کے برابر ہے۔\nپاکستان کے ایک اور ہمسائیہ ملک، افغانستان میں بھی دو شخصیات کو ماضی میں مارشل کا عہدہ دیا جا چکا ہے۔ ان میں سے ایک افغانستان کے سابق نائب صدر اور فوجی افسر عبدالرشید دوستم ہیں جبکہ دوسری شخصیت سابق نائب صدر اور وزیر دفاع محمد قاسم فہیم تھے۔\nسابق لیفٹیننٹ جنرل خالد نعیم لودھی کے مطابق ’فیلڈ مارشل فوج میں سے بڑا عہدہ ہوتا ہے۔‘ ان کے مطابق ہر ملک اپنی ضروریات کے مطابق اس عہدے کی حدود کا تعین کرتا ہے۔ ان کی رائے میں ’اب حکومت نے یہ بتانا ہے کہ وہ عاصم منیر سے مزید کیا کام لینا چاہتی ہے۔‘ \nلیفٹیننٹ جنرل ریٹائرڈ طلعت مسعود کا کہنا ہے کہ ’جنگ جیسی صورتحال میں بڑی افواج کی سربراہی کرنے والے جنرل کو فیلڈ مارشل کا رینک دیا جاتا ہے جو بنیادی طور پر تینوں افواج کا سربراہ ہوتا ہے۔‘\nطلعت مسعود کا کہنا ہے کہ ’جب ایوب خان فیلڈ مارشل بنے تو انھوں نے اس کے فوراً بعد ہی جنرل موسی خان کو آرمی چیف کا عہدہ دے دیا تھا۔‘ \nجنرل خالد نعیم کے مطابق ’فیلڈ مارشل تاحیات یونیفارم پہن سکتا ہے‘ مگر، ان کے مطابق، انھوں نے ایوب خان کو 1965 کی جنگ کے بعد کبھی یونیفارم میں نہیں دیکھا۔ \nانڈیا سے جنگ بندی کے بعد وزیراعظم شہباز شریف نے فوجی جوانوں اور افسران سے خطاب کرتے ہوئے یہ کہا تھا کہ ’ہم نے انڈیا سے 1971 کی جنگ کا بدلہ لے لیا ہے۔‘ انھوں نے اس خطاب میں یہ بھی کہا تھا کہ وہ ذاتی طور گواہ ہیں کہ کس طرح فوج کے سربراہ عاصم منیر نے انڈیا کے خلاف ایک کامیاب جنگی حکمت عملی بنائی۔\nاس تقریر کے بعد ٹی وی مباحثوں میں بھی یہ چہ میگوئیاں شروع ہو گئی تھیں کہ عاصم منیر کو حکومت فیلڈ مارشل کے عہدے پر ترقی دے سکتی ہے اور ایسا ہی ہوا۔ \nآرمی کی جیگ (جج ایڈووکیٹ جنرل) برانچ کے سابق افسر کرنل ریٹائرڈ انعام الرحیم نے بی بی سی کو بتایا کہ ’عاصم منیر کو اس عہدے پر ترقی دے کر حکومت یہ پیغام دے رہی ہے کہ اس نے مختصر جنگ میں بڑی کامیابی حاصل کی ہے اور اب اس کے فوج کے سربراہ اگر آرمی سے ریٹائر بھی ہو گئے تو پھر بھی وہ اِدھر ہی تاحیات یونیفارم میں اپنی خدمات انجام دے سکتے ہیں۔‘ \nان کے مطابق ’سیم مانیکشا نے اندرا گاندھی کو انتہائی درستگی سے بتا دیا تھا کہ کب جنگ چھڑ سکتی ہے اور پھر انڈیا کو کیسے اس جنگ کو اختتام تک لے کر جانا ہے۔‘ ان کی رائے میں ’واقعات میں کچھ مماثلت ہے اور یہاں بھی جنرل عاصم منیر نے وزیراعظم کو اپنی حکمت عملی سے متعلق جو بتایا، بظاہر وہ کر دکھایا۔‘ \nجنرل خالد نعیم لودھی کی رائے میں ’اب ایک اور فور سٹار جنرل بھی سامنے آ سکے گا اور یوں فوج کے اندر بھی یہ احساس ختم ہو سکے گا کہ فور سٹار بننے کا سفر رُک گیا ہے۔‘ \nطلعت مسعود کے مطابق ’روایات اور اعزازات سے آگے نکل کر آئین میں جو اختیارات کی تقسیم کی گئی ہے اس پر سختی سے عمل کرنے سے ہی ملکی اہداف حاصل کیے جا سکتے ہیں۔‘",
        "published_date": "Tue, 20 May 2025 14:48:58 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c93l4w1p24eo#1",
        "title": "انڈیا کو طالبان مبارک",
        "link": "https://www.bbc.com/urdu/articles/c93l4w1p24eo",
        "image_url": "https://ichef.bbci.co.uk/news/1024/branded_urdu/d313/live/027aad70-3552-11f0-96c3-cf669419a2b0.jpg",
        "article": "سنہ 2008 میں ممبئی حملوں کے بعد انڈیا اور پاکستان کی فوجیں آمنے سامنے تھیں۔ جب انڈیا نے پاکستان پر حملے کا ماحول بنایا تو افغان طالبان کی قیادت نے اعلان کیا کہ وہ پاکستان کے ساتھ اپنے سارے اختلافات بھول کر پاکستانی فوج کے ساتھ شانہ بشانہ لڑیں گے۔\nجنگ ٹل گئی، اِس کے چند سال بعد جب ممبئی حملوں کے ملزم اجمل قصاب کو پھانسی دی گئی تو طالبان نے ایک بار پھر انڈیا سے بدلہ لینے کی دھمکی دی۔ پھر طالبان اپنی آزادی کی جنگ میں مصروف ہو گئے۔ جبکہ اُن کے پاکستانی طالبان بھائی پاکستان کو جمہوریت اور امریکہ کی غلامی سے نجات دلانے کے لیے ہماری چھاؤنیوں، مسجدوں پر حملے کرتے رہے۔\nاس جنگ میں ہمارے دل بٹے ہوئے تھے۔ ایک طرف ہمارا ایمان تھا جس کے مطابق طالبان حق پر تھے، غاروں سے اُتر کر آنے والے پاکباز مجاہد جو ہمیں اصلی اسلام سکھانے آئے تھے اور دوسری طرف ہماری ریاست اور اس کی فوج جو ہماری اور ہمارے بچوں کی حفاظت کی واحد ضمانت تھی۔ ہمارے فوجی طالبان کے ٹھکانوں پر اللہ اکبر کا نعرہ لگا کر حملہ کرتے تھے تو جوابی حملوں میں طالبان بھی اللہ اکبر کا نعرہ لگاتے تھے۔\nہمارا کنفیوژ ہونا فطری بات تھی۔ پھر ہم نے اپنے دلوں کی تسلی کے لیے اچھے اور بُرے طالبان میں تفریق شروع کی۔ مذاکرات کیے، امن معاہدے ہوئے۔ ہم نے سوات وادی اُن کے حوالے کر دی کہ چلو یہاں پر چھوٹی سے خلافت قائم کر لو۔ موجودہ وزیراعظم شہبار شریف نے طالبان سے اپیل کی کہ بس پنجاب پر حملے نہ کرو۔ طالبان نے سکول جاتی بچیوں کے منھ پر فائر کھولے، جب ملالہ بچ گئی تو بھی ہم نے کہا کہ یہ طالبان کر ہی نہیں سکتے کیونکہ اگر وہ کرتے تو پھر زندہ کیسے بچتی۔\nپر جب اے پی ایس پشاور میں ہمارے بچوں کا قتل عام ہوا، ہم نے 150 سے زائد ننھے تابوت اٹھائے تو طالبان کا خوف ہماری ہڈیوں میں سرایت کر گیا، ہم نے بدلے کی ٹھانی، نیشنل ایکشن پلان بنایا، برسوں سے بند پھانسی گھاٹ کھولے، لیکن دل کے کسی گوشے میں، ریاست کی سکیورٹی پالیسی کی کسی شق میں اتنی گنجائش باقی تھی کہ طالبان رہنما احسان اللہ احسان کو اپنی حراست سے آزاد کروا کر بیرون ملک پہنچا دیا۔\nپھر آخر دو دہائیوں کے بعد جب طالبان نے امریکہ کو افغانستان سے مار بھگایا اور کابل پر قابض ہوئے تو ایک دفعہ پھر ہمارے دلوں سے فتح مبین پر مبارکباد کی آوازیں نکلیں۔ ہمارے موجودہ وزیر دفاع خواجہ آصف نے فرمایا تھا ’طاقتیں تمھاری ہیں اور خدا ہمارا ہے، اللہ اکبر۔‘\nعمران خان نے غلامی کی زنجیریں ٹوٹنے کا مژدہ سنایا، آئی ایس آئی کے سربراہ جنرل فیض حمید ایک فاتح کی طرح کابل پہنچے اور دنیا کے میڈیا کے سامنے کھڑے ہو کر کہا کہ اب سب ٹھیک ہو جائے گا۔ \nآج عمران خان جیل میں ہیں اور فیض حمید کورٹ مارشل کا سامنا کر رہے ہیں جبکہ ہمارے وزیر دفاع آئے دن افغانستان کو سبق سکھانے کی دھمکی دیتے ہیں۔\nاور اب حالیہ کشیدگی کے پس منظر میں انڈیا اور طالبان بانہوں میں بانہیں ڈال کر الفت کی ایک نئی منزل کی طرف گامزن ہیں۔ طالبان نے گُر سیکھ لیے ہیں اور اب وہ غاروں میں نہیں محلوں اور سرکاری دفتروں میں بیٹھتے ہیں۔ ابھی بچیوں کو سکول نہیں جانے دیتے لیکن غیرملکی خاتون اہلکاروں سے ملتے ہیں، مسکراتے بھی ہیں، فوٹو بھی کھنچوا لیتے ہیں۔ انڈیا سے دوستی ہو گئی تو جے شری رام کے نعروں پر بھی ہاتھ ہلا دیں گے۔\nانڈیا کے ہمدرد دوست کبھی پوچھا کرتے تھے کہ پاکستان میں طالبانئیزیشن کو کیسے روکو گے۔ پاکستان کی کوشش ابھی جاری ہے۔ طالبان نے اپنی آزادی اپنے زورِ بازو پر حاصل کی ہے لیکن انڈیا میں اُن کے نئے دوستوں کو خیال رکھنا چاہیے کہ کل وہ آپ کو ہی آزاد کروانے نہ چل پڑیں۔",
        "published_date": "Tue, 20 May 2025 10:29:32 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cg711ry734xo#1",
        "title": "سکھ رہنماؤں کی تردید کے بعد انڈین فوج کا وضاحتی بیان: ’گولڈن ٹیمپل پر طیارہ شکن سسٹم نصب نہیں کیا‘",
        "link": "https://www.bbc.com/urdu/articles/cg711ry734xo",
        "image_url": "https://ichef.bbci.co.uk/news/1024/branded_urdu/1a6d/live/2fa28270-355f-11f0-96c3-cf669419a2b0.png",
        "article": "انڈین ریاست امرتسر میں واقع سکھ مذہب کا مقدس ترین مقام گولڈن ٹیمپل ایک بار پھر خبروں میں ہے۔\nاس بار ان خبروں کی وجہ سکھ برادری کا کوئی تہوار نہیں بلکہ انڈین فوج کے ایک اعلیٰ افسر کا وہ بیان ہے جس میں انھوں نے یہ دعویٰ کیا کہ انڈیا اور پاکستان میں حالیہ کشیدگی کے دوران گولڈن ٹیمپل کے ہیڈ گرنتھی (سربراہ یا نگران) نے انڈین فوج کو گرودوارے پر طیارہ شکن توپیں نصب کرنے کی اجازت دی تھی۔\nانڈین فوج کے لیفٹیننٹ جنرل سومر ایوان نے انڈین نیوز ایجنسی 'اے این آئی' کو دیے گئے ایک انٹرویو میں دعویٰ کیا تھا کہ ’انڈیا اور پاکستان کے درمیان کشیدگی کے دنوں میں، سری ہرمندر صاحب (گولڈن ٹیمپل) کے ہیڈ گرنتھی (پیشوا) نے ہمیں طیارہ شکن توپیں لگانے کی اجازت دی تھی۔‘\nیہ معاملہ اُس وقت مزید بڑھ گیا جب انڈین فوج کے جی او سی 15 انفنٹری ڈویژن کے ایک اور اعلیٰ افسر میجر جنرل کارتک سی سشادری نے پاکستان پر یہ الزام عائد کیا کہ 'کشیدگی کے دوران پاکستان نے گولڈن ٹیمپل پر ڈرونز اور میزائلوں کے ذریعے حملہ کیا۔'\nیاد رہے کہ اِن دعوؤں کو ناصرف پاکستان کے دفتر خارجہ بلکہ گولڈن ٹیمپل سے منسلک سکھ رہنماؤں نے بھی مسترد کر دیا ہے۔\nپاکستانی دفتر خارجہ کا کہنا ہے کہ 'ہم اس الزام کو قطعی طور پر مسترد کرتے ہیں کہ پاکستان نے سکھوں کے سب سے مقدس مقام، گولڈن ٹیمپل کو نشانہ بنانے کی کوشش کی۔ پاکستان تمام مذاہب کے عبادت گاہوں کو انتہائی عزت و احترام کی نگاہ سے دیکھتا ہے اور گولڈن ٹیمپل جیسے مقدس مقام کو نشانہ بنانے کا تصور بھی نہیں کر سکتا۔'\nدوسری جانب شرومنی گرودوارہ پربندھک کمیٹی کے حکام نے اس دعوے کو یکسر مسترد کیا ہے کہ گولڈن ٹیمپل پر انڈین فوج کو طیارہ شکن توپیں نصب کرنے کی اجازت دی گئی تھی۔\nبی بی سی کے نامہ نگار رویندر سنگھ رابن کے مطابق گولڈن ٹیمپل کے ایڈیشنل چیف گرانتھی امرجیت سنگھ نے کہا ہے کہ انڈین فوج کے لیفٹیننٹ جنرل کا یہ دعویٰ غلط ہے کہ ہیڈ گرنتھی نے آپریشن سندور کے دوران سری ہرمندر صاحب (گولڈن ٹیمپل) میں ایئر ڈیفنس گنز (طیارہ شکن بندوقیں) نصب کرنے کی اجازت دی تھی۔\nامرجیت سنگھ نے فوج کے افسر کی جانب سے کیے گئے اِس دعوے کو 'حیران کُن' قرار دیا ہے۔\nانڈین فوجی افسران کی جانب سے کیے گئے دعوے کے بعد سامنے آنے والے ردعمل کے نتیجے میں اب انڈین فوج نے بیان جاری کیا ہے کہ 'فوج نے امرتسر میں گولڈن ٹیمپل (سری دربار صاحب کمپلیکس) میں کسی قسم کی ائیر ڈیفنس گنز یا سسٹم نصب نہیں کیا گیا تھا۔‘\nدوسری جانب منگل کے روز پاکستان کے دفترِ خارجہ نے انڈین فوج کے اس الزام کو مسترد کیا ہے جس میں انھوں نے کہا تھا کہ پاکستان نے سکھوں کے سب سے مقدس مقام گولڈن ٹیمپل کو نشانہ بنانے کی کوشش کی ہے۔\nترجمان دفتر خارجہ کا کہنا ہے کہ 'حقیقت یہ ہے کہ چھ اور سات مئی 2025 کی درمیانی شب انڈیا نے خود پاکستان میں مختلف مذہبی مقامات کو نشانہ بنایا۔ انڈیا کے الزامات اس ناقابل قبول اقدام سے توجہ ہٹانے کی ایک ناکام کوشش ہیں۔'\nدفتر خارجہ کا مزید کہنا تھا کہ 'پاکستان سکھ مذہب کے متعدد مقدس مقامات کا فخر سے محافظ ہے۔ ہر سال دنیا بھر سے ہزاروں سکھ یاتری پاکستان آتے ہیں اور پاکستان ان کے لیے کرتارپور راہداری کے ذریعے ویزا فری رسائی بھی فراہم کرتا ہے۔ ایسے پس منظر میں پاکستان کی جانب سے گولڈن ٹیمپل کو نشانہ بنانے کے کسی بھی دعوے کی کوئی حقیقت نہیں اور یہ بالکل بے بنیاد اور غلط ہے۔'\nیاد رہے کہ انڈیا کے شہر امرتسر میں واقع گولڈن ٹیمپل سکھ مذہب کا مرکزی مقدس مقام ہے۔ اسے سری دربار صاحب بھی کہا جاتا ہے۔ یہاں سکھوں کے ساتھ ساتھ تمام مذاہب سے بالاتر ہو کر لوگ خراج عقیدت پیش کرنے آتے ہیں۔\nگولڈن ٹیمپل کے ایڈیشنل چیف گرنتھی امرجیت سنگھ کا مزید کہنا تھا کہ کشیدگی کے دوران 'شہر میں بلیک آؤٹ کے حوالے سے امرتسر ضلع انتظامیہ کی طرف سے دی گئی ہدایات کے پیش نظر سری ہرمندر صاحب (گولڈن ٹیمپل) کی انتظامیہ نے تعاون کیا تھا۔ اس دوران سری دربار صاحب کے احاطے کی بیرونی اور بالائی منزلوں کی لائٹس ایک مقررہ مدت کے لیے بند کر دی گئی تھیں، لیکن جہاں بھی گرو دربار کی رسومات دیکھنے کو ملتی ہیں، ان جگہوں پر لائٹس جلا کر رسومات پوری ذمہ داری کے ساتھ انجام دی جاتی ہیں۔'\nان کا کہنا تھا 'ایسی کوئی اجازت نہیں دی گئی اور نہ ہی اس مقدس مقام پر  طیارہ شکن بندوقیں نصب کرنے کی منظوری دی گئی۔'\nانھوں نے کہا کہ 'سری دربار صاحب میں معمول کی مذہبی عبادات اور لنگر کے معاملات میں کسی کو مداخلت کی اجازت نہیں۔'\nسری ہرمندر صاحب کے ہیڈ گرنتھی رگھبیر سنگھ نے بھی انڈین میڈیا کو بتایا کہ حال ہی میں جب فوج کا آپریشن جاری تھا تو وہ غیر ملکی دورے پر تھے، لیکن اس دوران ان سے گولڈن ٹیمپل میں طیارہ شکن بندوقیں لگانے کے بارے میں کوئی بات نہیں کی گئی اور نہ سری دربار صاحب میں ایسا کچھ ہوا۔\nسکھ مذہبی رہنما رگھبیر سنگھ نے کہا کہ امرتسر صاحب میں کسی قسم کے خوف کا ماحول نہیں ہے۔ عقیدت مند مکمل سکون کے ساتھ گولڈن ٹیمپل آ رہے ہیں۔\nفوج کے دعوے کے حوالے سے انھوں نے کہا کہ 'مجھے کل رات ایک پیغام ملا کہ انڈین فوج کے ایک لیفٹیننٹ جنرل نے دعویٰ کیا ہے کہ پاکستان نے ڈرونز اور میزائلوں کے ذریعے ہرمندر صاحب (گولڈن ٹیمپل) کو نشانہ بنایا لیکن انڈین فوج نے اس حملے کو ناکام بنا دیا۔'\nانھوں نے کہا کہ 'سنگت اور شرومنی گوردوارہ پربندھک کمیٹی نے ان کے بیان کی مذمت کی ہے، یہ بھی کہا گیا کہ یہ گھر ایک ایسا گھر ہے جہاں سے ہر کسی کو زندگی کا تحفہ ملتا ہے، یہاں سے زندگی ملتی ہے، یہاں پر حملہ کرنے کا کوئی سوچ بھی نہیں سکتا۔'\nرگھبیر سنگھ نے فوجی افسر کے بیان کو 'غلط اور جھوٹا پروپیگنڈا' قرار دیا ہے۔\nانڈین فوجی افسران کے دعوؤں پر  گولڈن ٹیمپل کی شرومنی گردوارہ پربندھک کمیٹی کے صدر ایڈوکیٹ ہرجیندر سنگھ دھامی نے کہا کہ 'حکومت اور ضلعی انتظامیہ نے بلیک آؤٹ کے دوران لائٹس بند کرنے کے لیے ان سے رابطہ کیا تھا اور ہم نے اسے ایک انتظامی ذمہ داری سمجھتے ہوئے مکمل تعاون کیا تھا۔'\nانھوں نے کہا کہ گولڈن ٹیمپل میں ایئر ڈیفنس گنز کی تنصیب کے حوالے سے انڈین فوج کے حکام کی جانب سے کوئی رابطہ نہیں کیا گیا ہے۔\nہرجیندر سنگھ نے کہا کہ ضلعی انتظامیہ کی طرف سے جاری کردہ ہدایات پر عمل کرنے کے لیے ایڈیشنل چیف گرنتھی امرجیت سنگھ کی مشاورت سے صرف گولڈن ٹیمپل کی بیرونی لائٹس بند کی گئیں۔\nانھوں نے کہا کہ بلیک آؤٹ کے دوران بھی عقیدت مندوں کی ایک بڑی تعداد گولڈن ٹیمپل میں مذہبی عبادات کرنے آتی رہی ہے اور اگر کوئی طیارہ شکن بندوقیں نصب کی جاتیں تو وہ اس کا نوٹس ضرور لیتے۔\nہرجیندر سنگھ نے کہا کہ انڈین حکومت کو واضح کرنا چاہیے کہ فوجی حکام کی جانب سے ایسے بیانات کیوں دیے جا رہے ہیں۔\nانھوں نے کہا کہ حال ہی میں پیدا ہونے والی کشیدہ صورتحال میں ملک اور فوج نے جو کردار ادا کیا ہے وہ قابل ستائش ہے لیکن کئی دنوں بعد سکھوں کے مرکزی مذہبی مقام کے بارے میں اس طرح کی غلط معلومات پھیلانا حیران کُن ہے۔\nانڈیا کی خبر رساں ایجنسی ایشیئن نیوز انٹرنیشنل (اے این آئی) سے بات کرتے ہوئے انڈین فوج کے جی او سی 15 انفنٹری ڈویژن میجر جنرل کارتک سی سشادری نے اپنے ایک بیان میں پاکستان پر الزام عائد کرتے ہوئے کہا کہ آپریشن سندور کے بعد 'یہ جانتے ہوئے کہ پاکستانی فوج کا انڈیا میں ایسا کوئی 'لیجٹیمیٹ' ہدف نہیں ہے، تو ہمیں اندازہ تھا کہ وہ (پاکستان) مذہبی مقامات، انڈین فوجی تنصیبات اور عام شہریوں کو نشانہ بنائیں گے۔ ان میں سے گولڈن ٹیمپل سب سے نمایاں تھا۔'\nانھوں نے کہا کہ ’ہمیں اضافی انٹیلیجنس بھی ملی کہ وہ (پاکستان) بڑی تعداد میں ڈرونز اور میزائلوں سے دربار صاحب (گولڈن ٹیمپل) پر حملہ کریں گے، اس لیے ہم نے فوری طور پر جدید فضائی دفاعی نظام وہاں نصب کیا۔ ہم نے گولڈن ٹیمپل پر ایک خراش تک نہیں آنے دی۔‘\nانھوں نے یہ الزام بھی عائد کیا کہ ’پاکستان نے ڈرونز اور طویل فاصلے تک مار کرنے والے میزائلوں کے ساتھ امرتسر کے گولڈن ٹیمپل پر ایک بڑا فضائی حملہ کیا۔‘\nپیر کو انڈین فوج کے لیفٹیننٹ جنرل سمر ایون نے انڈیا کے خبر رساں ادارے  اے این آئی کو ایک انٹرویو دیتے ہوئے میجر جنرل کارتک کے بیان کو دہرایا اور کہا کہ 'دربار صاحب کے ہیڈ گرنتھی نے ہمیں طیارہ شکن بندوقیں لگانے کی اجازت دی، کئی سالوں میں یہ پہلا موقع تھا جب دربار صاحب کی بتیاں بجھا دی گئیں۔'\nانھوں نے یہ بھی دعویٰ کیا کہ گولڈن ٹیمپل کے حکام نے ہمیں دفاع کے لیے طیارہ شکن بندوقیں لگانے کی اجازت دی تھی۔\nلیفٹیننٹ جنرل سمر ایون نے کہا کہ ’گولڈن ٹیمپل کی لائٹس بند کر دی گئی تھیں تاکہ ہم آنے والے ڈرون کو واضح طور پر دیکھ سکیں۔‘",
        "published_date": "Tue, 20 May 2025 16:16:50 UTC",
        "source": "BBC Urdu"
    },
    {
        "guid": "https://www.bbc.com/urdu/articles/crmkk74dy33o#1",
        "title": "رضا اللہ نظامانی: پاکستان مرکزی مسلم لیگ کے عہدیدار کا قتل اور کالعدم تنظیموں سے اُن کی ’ماضی کی وابستگی‘ کا معمہ",
        "link": "https://www.bbc.com/urdu/articles/crmkk74dy33o",
        "image_url": "https://ichef.bbci.co.uk/news/1024/branded_urdu/7a0c/live/0cdfde20-3610-11f0-9445-ed95754a230a.jpg",
        "article": "اتوار کا دن تھا اور تقریباً دوپہر دو بجے کا وقت تھا۔ پاکستان میں سندھ کے ضلع بدین کی تحصیل ماتلی میں ایک شخص حجام کی دُکان سے بال کٹوا کر نکل رہا تھا تاکہ باہر کھڑی اپنی آلٹو گاڑی میں بیٹھ کر اگلی منزل کی جانب روانہ ہو سکے۔\nابھی وہ گاڑی کا دروازہ کھول ہی رہے تھے کہ وہاں ایک ون ٹو فائیو موٹرسائیکل پر تین مسلح افراد آئے جنھوں نے چہرے پر ماسک پہنے ہوئے تھے۔ اِن افراد میں سے دو نے اپنی پستولیں نکالیں اور حجام کی دُکان سے باہر آنے والے شخص کو گولیاں مار کر وہاں سے فرار ہو گئے۔\nتھوڑی ہی دیر میں جائے وقوعہ پر ایک ہجوم اکٹھا ہو گیا اور جلد ہی اس شخص کی شناخت ’معروف سیاسی و سماجی شخصیت‘ رضا اللہ نظامانی کے طور پر ہو گئی۔ اس وقوعے کے بعد مقامی افراد کی جانب سے چند ویڈیوز بھی بنائی گئیں جن میں گولیاں لگے ایک شخص کو زمین پر بے حس و حرکت پڑے دیکھا جا سکتا ہے، تاہم بی بی سی آزادانہ ذرائع سے ان ویڈیوز کی تصدیق نہیں کر سکتا ہے۔\nماتلی کے رہائشیوں کو محض اتنا معلوم تھا کہ مارے جانے والا شخص سیاسی جماعت پاکستان مرکزی مسلم لیگ کا مقامی عہدیدار ہے۔ بی بی سی اردو کو یہ تفصیلات مقامی پولیس اہلکار نے بتائیں جو واقعے کے بعد جائے وقوعہ پر پہنچے تھے۔\nتاہم اس واقعے کے کچھ ہی دیر بعد انڈین میڈیا پر یہ خبریں چلنا شروع ہوئیں جن میں الزام عائد کیا گیا کہ پاکستان میں کالعدم لشکرِ طیبہ کے ایک بڑے کمانڈر کو قتل کر دیا گیا ہے۔\nرضا اللہ نظامانی کے بڑے بھائی قادر بخش نے بی بی سی کو بتایا کہ یکم مئی کو بھی کچھ نامعلوم نقاب پوش افراد ان کے بھائی کے پیچھے گئے تھے جس کے بعد پولیس میں شکایت بھی درج کروائی گئی تھی۔\nقادر بخش کے مطابق ’اسی وجہ سے بھائی کو پولیس نے گارڈ بھی مہیا کیے تھے جو کہ ہمیشہ ان کے ساتھ ہی رہتے تھے۔ جس وقت یہ واقعہ پیش آیا تب بھی وہ گارڈز کہیں اطراف میں ہی موجود تھے۔‘\nقادر بخش کے مطابق ان کے بھائی کا اصل نام عبدالرحمان تھا اور انھیں پیار سے رضا اللہ پکارا جاتا  تھا۔\nانھوں نے کہا کہ ان کی معلومات کے مطابق ان کے بھائی کا تعلق کسی کالعدم جماعت سے نہیں تھا۔\n’مجھے خبر ملی تھی کہ اُن پر حملہ ہوا ہے اور جب میں ہسپتال پہنچا تو اُن کی وفات ہو چکی تھی، ہم آنے جانے والے مہمانوں کا خیال رکھ رہے ہیں، مصروفیت ختم ہوتے ہی مقدمہ درج کروائیں گے۔‘\nضلع بدین کے سینیئر سپرنٹینڈنٹ آف پولیس (ایس ایس پی) قمر رضا جسکانی نے بی بی سی اردو کو تصدیق کی کہ تین نامعلوم افراد نے رضا اللہ نظامانی کو فائرنگ کر کے قتل کیا ہے۔\nجب انڈین ذرائع ابلاغ پر چلنے والی خبروں سے متعلق، جن میں الزام عائد کیا جا رہا ہے کہ رضا اللہ نظامانی مبینہ طور پر کالعدم لشکرِ طیبہ کے کمانڈر تھے، ایس ایس پی قمر رضا سے پوچھا گیا تو انھوں نے کہا کہ اِس قتل کی مختلف پہلوؤں سے تحقیقات کی جا رہی ہیں اور فی الحال یہ نہیں کہا جا سکتا کہ مقتول ماضی میں کس گروہ یا تنظیم سے منسلک تھے۔\nایس ایس پی قمر رضا جسکانی کے مطابق ابتدائی تفیش میں یہ سامنے آیا ہے کہ مقتول زراعت کے شعبے سے منسلک تھے۔\nبدین پولیس میں ڈی ایس پی آفس کے اہلکار محمد ریاض کہتے ہیں کہ اس واقعے کی ایف آئی آر تاحال درج نہیں کی گئی ہے۔ اُن کا کہنا تھا کہ انھیں اہلخانہ کی جانب سے بتایا گیا ہے کہ مقتول کے بھائی جلد ہی مقدمے کے انداراج کے لیے پولیس کے پاس آئیں گے۔\nان کا کہنا تھا کہ پولیس پورے علاقے میں سی سی ٹی وی فوٹیج کا معائنہ کر رہی ہے اور بہت جلد ملزمان تک پہنچ جائے گی۔ مقامی پولیس کے مطابق مقتول کے پوسٹ مارٹم کے بعد ان کی میت لواحقین کے حوالے کر دی گئی جس کے بعد اسی رات ان کی تدفین کر دی گئی تھی۔\nدوسری جانب پاکستان مرکزی مسلم لیگ (پی ایم ایم ایل) کا کہنا ہے کہ رضا اللہ نظامانی اُن کی جماعت سے منسلک تھے اور تحصیل ماتلی کے نائب صدر تھے۔\nیاد رہے کہ پی ایم ایم ایل نے گذشتہ برس پاکستان میں عام انتخابات میں بھی حصہ لیا تھا۔ اس تنظیم کے پلیٹ فارم سے مختلف شہروں سے جن امیدواروں نے انتخابات میں حصہ لیا تھا ان میں سے چند افراد یا تو ماضی میں حافظ سعید کی کالعدم جماعتوں جماعت الدعوہ یا لشکر طیبہ کا حصہ رہے تھے یا پھر حافظ سعید کے رشتہ دار تھے۔\nماضی میں پی ایم ایم ایل جماعت الدعوہ یا لشکرِ طیبہ سے اپنے کسی بھی تعلق کی تردید کر چکی ہے۔\nپی ایم ایم ایل کے سندھ میں ترجمان طحہٰ منیب رضا اللہ نظامانی کی کشمیر میں عسکریت پسندی میں ملوث ہونے کی تردید کرتے ہیں۔\nانھوں نے بی بی سی اردو کو بتایا کہ رضا اللہ تحصیل ماتلی میں ان کی جماعت کے نائب صدر تھے اور ان کا آبائی گاؤں ماتلی شہر سے پانچ یا چھ کلومیٹر کی مسافت پر واقع ہے۔\nانھوں نے کہا کہ ’رضا اللہ نظامانی کا تعلق عسکریت پسندی یا دہشتگردی سے جوڑنا انڈین میڈیا کا پروپیگنڈا ہے۔‘\nایک پولیس اہلکار نے بی بی سی کو نام ظاہر نہ کرنے کی شرط پر بتایا کہ رضا اللہ نظامانی کی جان کو خطرات لاحق تھے اور انھیں کچھ عرصے قبل سکیورٹی بھِی فراہم کی گئی تھی۔\nطحہٰ منیب نے متقول کو سکیورٹی فراہم کی جانے کی تصدیق کرتے ہوئے کہا کہ ’پورا پاکستان انڈیا کی ہِٹ لسٹ پر ہے اور ہماری جماعت سے ویسے ہی انڈیا کو زیادہ مسئلہ ہے۔‘\nتاہم کشمیر میں ماضی میں متحرک رہنے والے عسکریت پسندوں کے گروہوں پر نظر رکھنے والے تجزیہ کاروں کا دعویٰ ہے کہ رضا اللہ نظامانی ماضی میں حافظ سعید کی جماعتوں سے منسلک رہے ہیں۔\nماجد نظامی کا شمار ایسے ہی محققین میں ہوتا ہے جو برسوں سے کشمیر میں متحرک عسکریت پسند تنظیموں پر تحقیق کرتے رہے ہیں۔\nانھوں نے بی بی سی اُردو کو بتایا کہ ’رضا اللہ نظامانی ایک اہم شخصیت تھے لیکن وہ پچھلے کئی برسوں سے غیر متحرک تھے۔‘\nعسکریت پسند گروہوں پر نظر رکھنے والے دیگر تجزیہ کار کہتے ہیں کہ انڈین میڈیا رضا اللہ نظامانی کو ایک بڑا عسکریت پسند کمانڈر بنا کر پیش کر رہا ہے جو کہ درست نہیں ہے۔\nکتاب ’ڈیورنڈ لائن کا قیدی‘ کے مصنف فیض اللہ خان کہتے ہیں کہ ’رضا اللہ نظامانی کا لشکرِ طیبہ یا جماعت الدعوہ سے تعلق ضرور تھا لیکن وہ زیادہ تر درس و تدریس سے متعلق سرگرمیوں میں مصروف رہتے تھے۔ یہ کہنا کہ وہ کوئی بہت بڑے کمانڈر تھے شاید بات درست نہ ہو۔‘\nپی ایم ایم ایل کے ترجمان طحہٰ منیب بھی کہتے ہیں کہ رضا اللہ نظامانی ماتلی میں ہی پیدا ہوئے تھے اور انھوں نے تمام زندگی یہیں گزاری ہے۔\n’یہاں ہمارا اسلامک لیڈرز سکول ہے اور رضا اللہ نظامانی اس کے بانیان میں سے ایک تھے۔ وہ اس سکول کے ایڈمنسٹریٹر بھی رہے ہیں اور پرنسپل بھی اور ان کے شاگردوں کی تعداد ہزاروں میں ہو گی۔‘\nمحقق ماجد نظامی کہتے ہیں کہ رضا اللہ نظامانی کے بارے میں کہنا درست ہو گا کہ ’وہ ان افراد میں شامل تھے جو اپنے ماضی سے غیر متعلق ہو چکے تھے۔‘\nاگرچہ رضا اللہ نظامانی کے قتل سے متعلق تفصیلات آنا باقی ہیں مگر حالیہ برسوں میں یہ پہلا موقع نہیں ہے کہ ماضی میں جماعت الدعوہ یا لشکرِ طیبہ سے مبینہ طور پر منسلک ہونے والی شخصیات کو ہدف بنا کر قتل کیا گیا ہو۔\nایسے واقعات حالیہ برسوں میں صوبہ سندھ کے دارالحکومت کراچی اور پنجاب کے مختلف شہروں میں بھِی پیش آتے رہے ہیں۔\nفروری 2023 میں ٹارگٹ کلنگ کے ایک ایسے ہی واقعے میں 55 سالہ خالد رضا بھی ہلاک ہوئے تھے۔ ان کا تعلق 90 کی دہائی میں البدر مجاہدین نامی تنظیم سے رہا تھا مگر نائن الیون کے حملوں کے بعد بیشتر کشمیری عسکریت پسند تنظیموں پر پابندیوں کے بعد انھوں نے عسکریت پسندی سے کنارہ کشی اختیار کر لی تھی۔\nان پر حملے کی ذمہ داری قوم پرست علیحدگی پسند سندھو دیش ریولوشنری آرمی نے قبول کی تھی۔\nمارچ 2022 میں کراچی کے علاقہ اختر کالونی میں ’جہادی تنظیم‘ جیش محمد کے رکن مستری زاہد ابراہیم کا قتل ہوا تھا۔ دو مسلح موٹر سائیکل سواروں نے ان کو فرنیچر سٹور میں نشانہ بنا کر قتل کیا۔\nمستری زاہد ابراہیم دسمبر 1999 میں نیپال سے ایک انڈین مسافر ہوائی جہاز کی ہائی جیکنگ میں ملوث تھے جو قندھار لے جایا گیا تھا۔ ہائی جیکرز نے انڈین جیل میں برسوں سے قید جیش محمد کے بانی سربراہ مولانا مسعود اظہر کو دو دیگر اہم کمانڈروں مشتاق زرگر اور عمر سعید شیخ سمیت رہا کروا لیا تھا۔\nپاکستان نے متعدد مرتبہ دعویٰ کیا ہے کہ ملک میں ہونے والے ایسے حملوں میں انڈیا ملوث ہے۔\nجون 2021 میں لاہور کے علاقہ جوہر ٹاؤن میں ایک کار بم دھماکہ ہوا تھا۔ اس دھماکے میں لشکر طیبہ یا جماعت الدعوة کے سربراہ حافظ سعید کے گھر کو مبینہ طور پر نشانہ بنانے کی کوشش کی گئی جس میں حافظ سعید اور ان کے اہلخانہ محفوظ رہے مگر چار افراد ہلاک ہو گئے تھے۔\nدسمبر 2021 میں پاکستانی کی وزیر مملکت برائے خارجہ امور حنا ربانی کھر نے ایک پریس کانفرنس میں دعویٰ کیا کہ تحقیقاتی اداروں کے رپورٹ کے مطابق اس حملے میں انڈیا ملوث تھا۔\nحنا ربانی کھر نے اس واقعہ کے ردعمل میں اقوام متحدہ سے انڈیا کے خلاف سخت کارروائی کی اپیل کی تھی۔\nگذشتہ برس جنوری میں پاکستان کے اس وقت کے سیکریٹری خارجہ سجاد قاضی نے بھی اسلام آباد میں ایک پریس کانفرنس کے دوران دعویٰ کیا تھا کہ گذشتہ برس پاکستان میں دو پاکستانیوں کی ٹارگٹ کلنگ میں دو انڈین ایجنٹس ملوث تھے۔\nانھوں نے کہا تھا کہ ’ہمارے پاس ڈاکیومینٹری، فنانشل اور فارنزک ثبوت موجود ہیں جو ثابت کرتے ہیں کہ دو انڈین ایجنٹس ان حملوں کے ماسٹر مائنڈ تھے۔‘",
        "published_date": "Tue, 20 May 2025 12:10:02 UTC",
        "source": "BBC Urdu"
    },
    {
        "guid": "https://urdu.arynews.tv/west-asia-baseball-cup-palestine-is-the-new-champion/",
        "title": "ویسٹ ایشیا بیس بال کپ: فلسطین نیا چیمپئن بن گیا، فائنل میں پاکستان کو شکست",
        "link": "https://urdu.arynews.tv/west-asia-baseball-cup-palestine-is-the-new-champion/",
        "image_url": "https://urdu.arynews.tv/wp-content/uploads/2025/05/palistine.jpg",
        "article": "ویسٹ ایشیا بیس بال کپ کے فائنل میں فلسطین نے پاکستان کو سنسنی خیز مقابلے کے بعد شکست دے کر نیا چیمپئن بننے کا اعزاز حاصل کر لیا۔\nایران کے شہر کرج میں آج پاکستان اور فلسطین کے درمیان ویسٹ ایشیا کپ کا فائنل ہوا۔ دونوں ٹیموں نے جم کر مقابلہ کیا۔ میچ مقررہ 9 اننگز میں چار، چار رنز سے برابر رہنے کے بعد فیصلہ اضافی اننگ میں ہوا۔\nمیچ کے دوران کبھی فلسطین تو کبھی پاکستان کا پلڑا بھاری رہا۔ نویں اننگز میں مقابلہ برابر ہونے کے بعد میچ کو فیصلہ کن بنانے کیلئے اضافی اننگ کھیلی گئی۔\nاضافی اننگ میں پاکستان کوئی رن نہ بما سکا فلسطین نے ایک رن مکمل کر کے فائنل جیتا اور نئے چیمپئن کا تاج اپنے سر پر سجایا۔\nاس سے قبل تیسری پوزیشن کے میچ میں ایران نے بھارت کو شکست دے کر ٹاپ تھری سے بھی باہر کر دیا۔\nپاکستان نے بھارت کو ایک اور محاذ پر شکست دے دی",
        "published_date": "Wed, 21 May 2025 15:15:44 UTC",
        "source": "ARY Urdu"
    },
    {
        "guid": "https://urdu.arynews.tv/mike-hesson-breaks-silence-on-babar-rizwans-role-in-t20i/",
        "title": "ہیڈ کوچ نے ٹی 20 میں بابر اور رضوان کے مستقبل پر خاموشی توڑ دی",
        "link": "https://urdu.arynews.tv/mike-hesson-breaks-silence-on-babar-rizwans-role-in-t20i/",
        "image_url": "https://urdu.arynews.tv/wp-content/uploads/2025/05/rizwan-babar.jpg",
        "article": "پاکستان وائٹ بال ٹیم کے ہیڈ کوچ مائیک ہیسن نے ٹی 20 میں بابر اعظم اور محمد رضوان کے مستقبل پر خاموشی توڑ دی۔\nہیڈ کوچ مائیک ہیسن نے انٹرویو میں واضح کیا کہ تجربہ اور شہرت ہی انتخاب کا واحد معیار نہیں ہوگا، اس کے بجائے کھلاڑیوں کا انتخاب ٹیم کے گیم پلان میں مخصوص کردار ادا کرنے کی صلاحیت کی بنیاد پر کیا جائے گا۔\nانہوں نے کہا کہ منصوبے اس بات پر مبنی ہوں گے کہ ہم کیا کردار ادا کرنا چاہتے ہیں، کرکٹ کا انداز جو ہم چاہتے ہیں۔\nمائیک ہیسن نے کہا کہ مجھے یقین ہے کہ میں پاکستانی ٹیم میں نمایاں بہتری لا سکتا ہوں اور وائٹ بال کی کرکٹ کھیلنے میں مدد کر سکتا ہوں جو کہ جدید، کامیاب اور جیتنے کے قابل ہو، ایسی کرکٹ جو ایک بار پھر شائقین کو ٹیم کی حمایت کرنے کی ترغیب دے سکتی ہے لیکن یہ چیلنجنگ ہوگا۔\nیہ پڑھیں: پاک بنگلادیش سیریز، 16 رکنی پاکستانی اسکواڈ کا اعلان\nواضح رہے کہ ہیسن کی پہلی آفیشل اسائنمنٹ بنگلا دیش کے خلاف آئندہ تین میچوں کی ٹی ٹوئنٹی سیریز ہوگی جو لاہور کے قذافی اسٹیڈیم میں ہونے والی ہے۔\nسیریز کے لیے نئے اعلان کردہ اسکواڈ میں بابر اعظم، محمد رضوان اور شاہین آفریدی جیسے بڑے ناموں کو شامل نہیں کیا گیا جو کہ ہیسن کی قیادت میں سمت میں ممکنہ تبدیلی کا اشارہ دیتا ہے۔\nعلاوہ ازیں فاسٹ بولر حسن علی نے 2024 میں آخری بار آئرلینڈ کے خلاف کھیلنے کے بعد ٹی 20 ٹیم میں واپسی کی ہے۔",
        "published_date": "Wed, 21 May 2025 15:15:45 UTC",
        "source": "ARY Urdu"
    },
    {
        "guid": "https://urdu.arynews.tv/indias-media-portraying-terrorists-as-journalists/",
        "title": "بھارت کا گودی میڈیا دہشت گردوں کو صحافی بنا کر پیش کرنے لگا",
        "link": "https://urdu.arynews.tv/indias-media-portraying-terrorists-as-journalists/",
        "image_url": "https://urdu.arynews.tv/wp-content/uploads/2025/05/india-bla.jpg",
        "article": "بھارت دہشت گرد تنظیم کالعدم بی ایل اے کی تشہیر اور حمایت میں کھل کر سامنے آگیا۔\nاے آر وائی نیوز کے مطابق مودی کا گودی میڈیا اس حد تک گر گیا کہ کالعدم بی ایل اے کے دہشت گردوں کو صحافی بنا کر پیش کرنے لگا۔\nکالعدم بی ایل اے نے جنگ میں پاکستان کے خلاف بھارت کا ساتھ دینے کا اعلان کیا جو دنیا پر واضح کرتا ہے کہ بلوچستان میں دہشت گردی کے پیچھے کوئی اور نہیں بھارت ہے۔\nواضح رہے کہ پاکستان میں بھارتی دہشت گردی کروانے میں بی ایل اے کی سہولت کاری بے نقاب ہوگئی۔\n\nسیکیورٹی ذرائع کا کہنا ہے کہ بنیان مرصول میں ہزیمت اٹھانے کے بعد بھارتی اسپانسرڈ پراکسیز پاکستان میں دہشت گردی پھیلانے لگیں۔\nیہ پڑھیں: پاکستان میں دہشت گردی کروانے میں بی ایل اے کی سہولت کاری بے نقاب\n’10 مئی کے بعد بھارت کے مختلف سوشل میڈیا ہینڈلرز نے بلوچستان پر حملوں کی دھمکیاں دیں، بھارتی انسپانسرڈ کالعدم بی ایل اے کے ذریعے بھارت، بلوچستان میں دہشت گردی پھیلانے میں سرگرم ہے۔‘\n’خضدار میں بی ایل اے کا اسکول بس پر بزدلانہ حملہ اسی سازش کی کڑی ہے، حملے میں تین معصوم بچوں سمیت 5 افراد شہید اور متعدد بچے شدید زخمی ہیں۔‘",
        "published_date": "Wed, 21 May 2025 15:15:45 UTC",
        "source": "ARY Urdu"
    },
    {
        "guid": "https://urdu.arynews.tv/bangladesh-leading-fast-bowler-apologize-pakistan-tour/",
        "title": "بنگلادیش کے اہم فاسٹ بولر نے دورہ پاکستان سے معذرت کیوں کی؟",
        "link": "https://urdu.arynews.tv/bangladesh-leading-fast-bowler-apologize-pakistan-tour/",
        "image_url": "https://urdu.arynews.tv/wp-content/uploads/2025/05/Bangladesh-5.jpg",
        "article": "بنگلادیش کے پریمیم فاسٹ بولر ناہید رانا اور فیلڈنگ کوچ جیمزپامنٹ ٹی ٹوئنٹی سیریز کےلیے حالیہ دورہ پاکستان سے دستبردار ہوگئے ہیں۔\nپاکستان کے خلاف ٹی ٹوئنٹی سیریز سے قبل بنگلادیش کے فاسٹ بولر ناہید رانا نے ذاتی وجوہات کی بنا پردورہ پاکستان سےمعذرت کی ہے، اس کے علاوہ بنگلادیش کے فیلڈنگ کوچ جیمز پامنٹ بھی دورہ پاکستان سے دستبردار ہوگئے۔\nبنگلادیشی کنڈیشنگ کوچ نیتھن کیلی بھی ذاتی وجوہات کی بنا پر پاکستان نہیں آئیں گے، بنگلادیش کےبولرز اور کوچز نے نجی وجوہات کے تحت پاکستان کا دورہ نہیں کرپائیں گے۔\nدریں اثنا پاکستان اور بنگلادیش کے درمیان ٹی ٹوئنٹی سیریز کی تاریخ کا اعلان کردیا گیا ہے، پاک بنگلادیش سیریز اس ماہ 28 مئی سے شروع ہوگی۔\nدونوں ٹیموں کے درمیان ٹی ٹوئنٹی سیریز کا پہلا میچ 28 مئی کو شیڈول ہے، دوسرا میچ 30 مئی جبکہ تیسرا مقابلہ یکم جون کو ہوگا۔\nپاک بنگلادیش سیریز، 16 رکنی پاکستانی اسکواڈ کا اعلان",
        "published_date": "Wed, 21 May 2025 15:15:46 UTC",
        "source": "ARY Urdu"
    },
    {
        "guid": "https://urdu.arynews.tv/britain-imposes-restrictions-on-jewish-settlers-in-the-west-bank/",
        "title": "برطانیہ نے مغربی کنارے کے یہودی آبادکاروں پر پابندیاں عائد کر دیں",
        "link": "https://urdu.arynews.tv/britain-imposes-restrictions-on-jewish-settlers-in-the-west-bank/",
        "image_url": "https://urdu.arynews.tv/wp-content/uploads/2025/05/israe.jpg",
        "article": "برطانیہ نے اسرائیل کے زیر قبضہ مغربی کنارے میں مقیم یہودی آبادکاروں کے خلاف پابندیاں عائد کرنے کا اعلان کر دیا ہے۔\nالعربیہ کے مطابق برطانیہ نے اسرائیل کے زیر قبضہ مغربی کنارے میں مقیم متعدد یہودی آبادکاروں کو فلسطینیوں کے خلاف پرتشدد کارروائیوں میں شریک قرار دیتے ہوئے ان کے خلاف پابندیاں عائد کرنے کا اعلان کر دیا ہے۔\nان پابندیوں کی زد میں یہودی آبادکاروں کی ایک آؤٹ پوسٹ نیریا فارم بھی آیا ہے اور اس میں مقیم یہودی آبادکاروں پر بھی یہ پابندیاں لاگو ہوں گی۔\nبرطانیہ کی طرف سے لگائی گئی پابندیوں کی زد میں جو اسرائیلی کمپنیاں آئی ہیں۔ ان میں نچالا، لیبی کنسٹرکشن اینڈ انفراسٹرکچر لمیٹڈ، ہارل لیبی، ڈینییلا ویس اور کوکوز فارم آؤٹ پوسٹ شامل ہیں۔\nاس کے علاوہ برطانیہ نے ظہر صباح پر بھی پابندی عائد کی ہے۔ جس کی وجہ فلسطینیوں کے خلاف جارحیت اور پرتشدد کارروائیوں کی اجازت دینے، ان کارروائیوں کی حمایت کرنے اور ارتکاب کرنا بتائی گئی ہے۔\nواضح رہے کہ برطانیہ نے غزہ کی مسلسل ناکہ بندی اور امداد کی ترسیل کو روکنے پر گزشتہ روز اسرائیل کے ساتھ نئے فری ٹریڈ مذاکرات معطل کر دیے تھے۔\nاس کے علاوہ امریکی صدر ڈونلڈ ٹرمپ نے بھی اسرائیل کو سخت پیغام دیا تھا کہ غزہ کی جنگ بند کرو ورنہ امریکی حمایت سے محروم ہو جاؤ گے۔\nغزہ میں جنگ بند کرو ورنہ ……. امریکی صدر ٹرمپ کا نیتن یاہو کو سخت پیغام",
        "published_date": "Wed, 21 May 2025 15:15:48 UTC",
        "source": "ARY Urdu"
    },
    {
        "guid": "https://urdu.arynews.tv/india-orders-another-pakistani-diplomat-to-leave-country/",
        "title": "بھارت کا ایک اور پاکستانی سفارتی اہلکار کو ملک چھوڑنے کا حکم",
        "link": "https://urdu.arynews.tv/india-orders-another-pakistani-diplomat-to-leave-country/",
        "image_url": "https://urdu.arynews.tv/wp-content/uploads/2025/05/pakistan-high-commission.jpg",
        "article": "بھارت نے ایک اور پاکستانی سفارتی اہلکار کو ملک چھوڑنے کا حکم دے دیا۔\nبھارتی میڈیا رپورٹ کے مطابق وزارت خارجہ کا کہنا ہے کہ ایک اور پاکستانی سفارتی اہلکار کو 24 گھنٹے میں ملک چھوڑنے کا حکم دیا گیا ہے۔\nنئی دہلی میں تعینات پاکستانی ناظم الامور کو آج باضابطہ طور پر بھارتی وزارت خارجہ میں طلب کر کے احتجاجی مراسلہ تھمایا گیا۔\nیہ پڑھیں: سکھ فار جسٹس گروپ کا بھارتی فضائی اڈوں اور چھاؤنیوں کے محاصرے کا اعلان\nاس موقع پر بھارت نے اہلکار پر غیر سفارتی سرگرمیوں میں ملوث ہونے کا الزام عائد کیا تاہم اس کی تفصیلات جاری نہیں کی گئیں۔\nپاکستانی ہائی کمیشن یا دفتر خارجہ کی جانب سے تاحال اس پیش رفت پر کوئی سرکاری ردعمل سامنے نہیں آیا تاہم سفارتی ذرائع کا کہنا ہے کہ اسلام آباد کی جانب سے اس اقدام پر شدید تحفظات کا اظہار متوقع ہے۔\nیاد رہے کہ حالیہ مہینوں میں بھارت کی جانب سے پاکستانی سفارتی عملے کے خلاف ایسے اقدامات میں اضافہ دیکھنے میں آیا ہے، جسے ماہرین دونوں ممالک کے تعلقات میں بڑھتی کشیدگی کی علامت قرار دے رہے ہیں۔",
        "published_date": "Wed, 21 May 2025 15:15:49 UTC",
        "source": "ARY Urdu"
    },
    {
        "guid": "https://urdu.arynews.tv/china-strongly-reacts-to-us-golden-dome-project/",
        "title": "امریکی گولڈن ڈوم منصوبے پر چین کا سخت ردعمل",
        "link": "https://urdu.arynews.tv/china-strongly-reacts-to-us-golden-dome-project/",
        "image_url": "https://urdu.arynews.tv/wp-content/uploads/2025/05/US-Golden-Dome-project.jpg",
        "article": "چین نے امریکی گولڈن ڈوم منصوبے پر سخت ردعمل دیتے ہوئے اسے عالمی استحکام کیلئے خطرہ قرار دیا ہے۔\nچینی وزارت خارجہ نے امریکا کے مجوزہ میزائل دفاعی نظام گولڈن ڈوم پر شدید تحفظات کا اظہار کرتے ہوئے زور دیا ہے کہ واشنگٹن فوری طور پر گولڈن ڈوم منصوبے کو ترک کر دے۔\nمنصوبے کےلیے امریکی صدر کی جانب سے ابتدائی طور پر 25 ارب ڈالر مختص کیےگئے ہیں۔\nچین نے کہا کہ ایسا منصوبہ عالمی توازن اور اسٹریٹیجک استحکام کو نقصان پہنچانے کا باعث بنےگا لہذا امریکا عالمی میزائل دفاعی نظام کی تیاری اور تعیناتی سے باز آجائے۔\nروس نے ردعمل دیتے ہوئے کہا کہ ٹرمپ کا گولڈن ڈوم منصوبہ امریکی خودمختاری کا معاملہ ہے امریکا کا گولڈن ڈوم منصوبہ روسی مفادات کےخلاف نہیں، روس اور امریکا کو جوہری استحکام پر بات چیت شروع کرنی چاہیے۔\nترجمان کریملن نے کہا کہ جوہری معاہدوں کی بحالی عالمی سلامتی کےلیے ضروری ہے۔\nامریکی صدر نے وائٹ ہاؤس میں خطاب کے دوران گولڈن ڈوم منصوبے کا اعلان کیا تھا۔ امریکی صدر کے مطابق سسٹم امریکا کو بیرونی حملوں سے محفوظ رکھنے کےلیے تیار کیا جا رہا ہے۔ منصوبے کا مقصد طویل فاصلے کے میزائل حملوں کا توڑ اور بیلیسٹک میزائلوں سے دفاع ہے۔",
        "published_date": "Wed, 21 May 2025 15:15:49 UTC",
        "source": "ARY Urdu"
    },
    {
        "guid": "https://urdu.arynews.tv/syrian-family-names-newborn-trump/",
        "title": "شام میں والدین نے نومولود کا نام ’ٹرمپ‘ رکھ دیا",
        "link": "https://urdu.arynews.tv/syrian-family-names-newborn-trump/",
        "image_url": "https://urdu.arynews.tv/wp-content/uploads/2025/05/new-born.jpg",
        "article": "شام میں امریکا کی جانب سے پابندیوں میں نرمی کے بعد والدین نے نومولود کا نام ’ٹرمپ‘ رکھ دیا۔\nشام کے مرکزی صوبے حمص سے تعلق رکھنے والے والدین  نے امریکا کی جانب سے پابندیوں میں نرمی کے بعد نومولود بیٹے کا نام \"ٹرمپ احمد السطوف” رکھ دیا ہے۔\nجوڑے نے یہ فیصلہ اس وقت کیا جب یہ خبریں سامنے آئیں کہ ڈونلڈ ٹرمپ نے شام پر عائد کچھ پابندیاں نرم کرنے کی تجویز دی ہے، اس اقدام کو جوڑے نے انسانی ہمدردی اور شامی عوام کے لیے مثبت قدم قرار دیا۔\nنومولود کے والد احمد السطوف نے کہا کہ انہوں نے ٹرمپ کے اس فیصلے کو سراہا اور اسی وجہ سے انہوں نے اپنے بیٹے کو \"ٹرمپ” کا نام دیا تاکہ وہ ہمیشہ اس فیصلے کو یاد رکھ سکیں۔\nاحمد السطوف کا کہنا تھا کہ اگرچہ وہ امریکی سیاست سے براہِ راست وابستہ نہیں ہیں لیکن وہ ایسے عالمی رہنماؤں کی قدر کرتے ہیں جو انسانیت کے لیے نرم دلی کا مظاہرہ کرتے ہیں۔\nیہ واقعہ سوشل میڈیا پر بھی کافی توجہ کا مرکز بن گیا ہے، جہاں کچھ لوگوں نے اس فیصلے کو حیرت انگیز قرار دیا، جبکہ دیگر نے اسے ایک انوکھا اور دلیرانہ اندازِ اظہار قرار دیا۔\nواضح رہے کہ شام کئی برسوں سے خانہ جنگی اور بین الاقوامی پابندیوں کا شکار ہے اور ایسے کسی بھی اقدام کو جس سے عوام کو ریلیف ملے، مثبت تصور کیا جاتا ہے۔",
        "published_date": "Wed, 21 May 2025 15:15:50 UTC",
        "source": "ARY Urdu"
    },
    {
        "guid": "https://urdu.arynews.tv/karachi-lahore-match-always-interesting-big-rival-teams-mir-hamza/",
        "title": "کراچی اور لاہور کا میچ ہمیشہ دلچسپ ہوتا ہے، دونوں بڑی حریف ٹیمیں ہیں، میرحمزہ",
        "link": "https://urdu.arynews.tv/karachi-lahore-match-always-interesting-big-rival-teams-mir-hamza/",
        "image_url": "https://urdu.arynews.tv/wp-content/uploads/2025/05/Mir-Hamza.jpg",
        "article": "کراچی کنگز کے لیفٹ آرم فاسٹ بولر میرحمزہ نے کہا ہے کہ لاہوراور کراچی کا میچ ہمیشہ دلچسپ ہوتا ہے، دونوں بڑی حریف ٹیمیں ہیں۔\nپی ایس ایل کی معروف فرنچائز کراچی کنگز کے بولر میرحمزہ انجری کے مکمل فٹ ہوکر واپس آچکے ہیں، لاہور قلندرز کے خلاف ایلیمنیٹر سے قبل گفتگو کرتے ہوئے انھوں نے کہا سب میری فٹنس کے بارے میں جاننا چاہتے تھے، ایک میچ کھیل چکا ہوں۔\nفاسٹ بولر میرحمزہ نے کہا کہ کل کا میچ بھی اچھا ہوگا، اسے انجوائے کریں گے، لاہور کی ٹیم اچھی ہے اور یہاں کی کنڈیشنز سے واقف ہے۔\nانھوں نے کنڈیشنز کے بار میں اظہار خیال کرتے ہوئے کہا کہ موسم بدلا ہے، کنڈیشنز بھی مختلف ہوسکتی ہیں، کل کا میچ اہم ہے، بالرز اور بیٹرز کو پرفارم کرنا ہوگا، قومی ٹیم میں نہ آنے پر پہلے پریشانی ہوتی تھی۔\nہمیں خود کو فٹ رکھنا ہے اور قومی ٹیم کیلئے تیار رہنا ہے، کنڈیشنز سمجھنے اور فائدہ اٹھانے کی کوشش کریں گے۔\nمیر حمزہ نے مزید کہا کہ ڈیوڈ وارنر کرکٹ کا بڑا نام ہیں، ان کیساتھ ڈریسنگ روم شئیر کررہے ہیں، ڈیوڈ وارنر سے آسٹریلوی مائنڈ سیٹ اور مثبت سوچ سیکھ رہے ہیں۔\nکراچی کنگز میں ایک اور جارحانہ غیرملکی بیٹر کی انٹری",
        "published_date": "Wed, 21 May 2025 15:15:51 UTC",
        "source": "ARY Urdu"
    },
    {
        "guid": "https://urdu.arynews.tv/iran-us-nuclear-talks-stalled-after-israeli-threat/",
        "title": "اسرائیلی دھمکی کے بعد ایران اور امریکا کے جوہری مذاکرات تعطل کا شکار",
        "link": "https://urdu.arynews.tv/iran-us-nuclear-talks-stalled-after-israeli-threat/",
        "image_url": "https://urdu.arynews.tv/wp-content/uploads/2025/04/Trump-warns-Iran-nuclear-deal.jpg",
        "article": "ایران اور امریکا کے جوہری مذاکرات تعطل کا شکار ہو گئے۔ اسرائیل کی ممکنہ فوجی کارروائی کی دھمکی سے مذاکرات پر اثرات پڑے ہیں۔\nغیر ملکی خبر رساں ادارے روئٹرز  نے امریکی نیوز چینل سی این این کی رپورٹ کے حوالے سے بتایا ہے کہ امریکہ کو حاصل ہونے والی نئی انٹیلیجنس معلومات سے یہ پتہ چلتا ہے کہ اسرائیل ایران کی جوہری تنصیبات پر حملے کی تیاری کر رہا ہے۔\nرپورٹ میں کہا گیا ہے کہ یہ معلومات اُن امریکی حکام کے حوالے سے دی گئی ہیں جو اس انٹیلیجنس امور سے مکمل واقفیت رکھتے ہیں۔\nامریکی صدر ڈونلڈ ٹرمپ نے دوٹوک اعلان کیا کہ ایران کو جوہری ہتھیاروں کی اجازت نہیں دیں گے جس پر ایران نے بھی واضح پیغام دیتے ہوئے کہا کہ یورینیم کی افزودگی پر کوئی سمجھوتہ نہیں ہو گا۔\nیورپی یونین نے مذاکرات پر زور دیتے ہوئے فریقین سے کہا ہے کہ ایران کے جوہری پروگرام پر مذاکرات ہی واحدحل ہے۔\nغیرملکی خبر ایجنسی کے مطابق ایران نے یورینیم افزودگی کی اجازت کے بغیر جوہری پروگرام جاری رکھنے کا عزم کا اظہار کیا ہے۔\nایرانی سپریم لیڈر نے امریکا سے مذاکرات سے متعلق شکوک ظاہر کرتے ہوئے کہا کہ امریکا کے جوہری مطالبات غیرمعقول ہیں، ایران اپنے جوہری پروگرام سے متعلق آزادانہ فیصلے کرے گا۔\nسپریم لیڈر کا کہنا تھا کہ جوہری پروگرام پر کسی بیرونی دباؤ کو مسترد کرتے ہیں امریکا کی جانب سے یورینیم افزودگی کو روکنے کا مطالبہ غیرمعقول ہے۔\nاس سے قبل ایرانی وزیر خارجہ عباس عراقچی نے کہا کہ اگر امریکا چاہتا ہے کہ ایران جوہری ہتھیار حاصل نہ کرے تو معاہدہ ممکن ہے، ہم اس مقصد کے لیے سنجیدہ بات چیت پر تیار ہیں۔\nاُنہوں نے کہا کہ امریکا ایران کے پاس جوہری ہتھیار نہ ہونے کی یقین دہانی چاہتا ہے، اس یقین دہانی کا ایک معاہدہ دسترس میں ہے۔\nایرانی وزیر خارجہ کا مزید کہنا تھا کہ ہم ایسے حل پر بات چیت کے لیے تیار ہیں جو ہمیشہ کے لیے اس کو یقینی بنائے تاہم ایران معاہدے کے ساتھ یا اس کے بغیر یورینیئم کی افزدوگی جاری رکھے گا۔",
        "published_date": "Wed, 21 May 2025 15:15:53 UTC",
        "source": "ARY Urdu"
    },
    {
        "guid": "89e82b0d6e39f8c0022d921d4fa98a52",
        "title": "نجی شعبہ معیشت کی ترقی کا اصل محرک ہے، وزیرخزانہ",
        "link": "https://www.express.pk/story/2762484/private-sector-is-the-key-of-economic-development-2762484/",
        "image_url": "https://img.express.pk/logo/expresslogo.webp",
        "article": "وفاقی وزیر خزانہ اور ریونیو محمد اورنگزیب نے پائیدار، پیداواری اور برآمدات پر مبنی ترقی کے لیے حکومت کے عزم کا اظہار کرتے ہوئے زور دیا کہ نجی شعبہ معیشت کی ترقی کا اصل محرک ہے۔\nوفاقی وزارت خزانہ سے جاری بیان کے مطابق نیدرلینڈز کی سفیر ہینی ڈی فریس نے وزیرخزانہ محمد اورنگزیب سے وزارت خزانہ میں ملاقات کی  اور اس دوران دونوں فریقین نے باہمی دلچسپی کے امور اور دوطرفہ معاشی تعاون مزید مضبوط بنانے کے امکانات پر بات چیت کی۔\nوزیر خزانہ نے پاکستان کی معاشی صورت حال اور حکومتی اصلاحات کے ایجنڈے سے سفیر کو آگاہ کیا اور خاص طور پر معیشت کے اہم شعبوں پر روشنی ڈالی۔\nوزیر خزانہ نے پائیدار، پیداواری اور برآمدات پر مبنی ترقی کے لیے حکومت کے عزم کا اظہار کیا اور اس بات پر زور دیا کہ نجی شعبہ معیشت کی ترقی کا اصل محرک ہے، انہوں نے پاکستان میں ترقی اور صلاحیت بڑھانے کے مختلف منصوبوں میں نیدرلینڈز کی تکنیکی اور مالی مدد کو سراہا۔\nمحمد اورنگزیب نے پاکستان میں ڈچ کمپنیوں کی دلچسپی اور سرمایہ کاری کا خیرمقدم کیا اور غیر ملکی سرمایہ کاری کے لیے آسانیاں پیدا کرنے اور بہتر کاروباری ماحول فراہم کرنے کے حکومتی عزم کا اعادہ کیا۔\nاس موقع پر نیدر لینڈز کی سفیر نی ڈی فریس نے حکومت کی معاشی اصلاحات اور برآمدات پر مبنی پالیسیوں کو سراہا اور پاکستان کی معاشی ترقی کے لیے نیدرلینڈز کی حمایت کا اعادہ کیا۔\nانہوں نے مختلف شعبوں میں تعاون بڑھانے کی خواہش کا اظہار کیا اور ملاقات کے اختتام پر دونوں جانب سے پاکستان اور نیدرلینڈز کے درمیان تعلقات کو مزید مضبوط بنانے اور باہمی دلچسپی کے شعبوں میں تعاون جاری رکھنے کے عزم کا اظہار کیا گیا۔",
        "published_date": "Wed, 21 May 2025 15:15:54 UTC",
        "source": "Express Urdu"
    },
    {
        "guid": "892c6e643ffcc86c446a923f11dee8f1",
        "title": "برطانیہ؛ مستقبل کی ملکہ شہزادی کیٹ مڈلٹن کا نیا مومی مجسمہ سب کی نگاہوں کا مرکز بن گیا",
        "link": "https://www.express.pk/story/2762482/uk-princess-kate-new-wax-statue-madame-tussauds-london-2762482/",
        "image_url": "https://img.express.pk/logo/expresslogo.webp",
        "article": "برطانیہ کی شہزادی آف ویلز کیٹ مڈلٹن کا نیا مجسمہ عالمی شہرت یافتہ میوزیم \"میڈم تساؤز لندن\" میں عوام کے سامنے پیش کر دیا گیا۔\nعالمی خبر رساں ادارے کے مطابق یہ نیا مجسمہ دسمبر 2023 میں کنگ چارلس کی دوسری سالانہ سفارتی استقبالیہ تقریب میں شہزادی کے خوبصورت لباس سے متاثر ہو کر تیار کیا گیا۔\nمیڈم تساؤز لندن کی اسٹوڈیو مینیجر جو کنسی نے بتایا کہ پرنسز آف ویلز ایک خوبصورت ہلکے گلابی رنگ کے گاؤن میں ملبوس ہیں جو مشہور فیشن ڈیزائنر جینی پیکہم نے تیار کیا تھا۔\nمجسمے میں شہزادی نے مشہور\"لوورز ناٹ ٹائرا اور گریول ڈائمنڈ‘‘ زیورات اور جھمکوں کی نقل بھی پہن رکھی ہے۔\nجو کنسی نے مزید بتایا کہ اس مومی مجسمے کی تیاری میں تقریباً 12 ماہ لگے اور 20 ماہر فنکاروں نے اس کی باریکیوں پر کام کیا۔\nیہ نیا مجسمہ \"رائل پیلس ایکسپیرینس\" سیکشن میں رکھا گیا ہے۔ جہاں پہلے ہی پرنس ولیم، کنگ چارلس اور ملکہ کامیلا سمیت دیگر شاہی افراد کے مومی مجسمے بھی موجود ہیں۔\nیاد رہے کہ میڈم تساؤز لندن نے پہلی بار 2012 میں ولیم اور کیٹ کی شادی کے ایک سال بعد جوڑے کے مومی مجسمے رکھے گئے تھے۔",
        "published_date": "Wed, 21 May 2025 15:15:55 UTC",
        "source": "Express Urdu"
    },
    {
        "guid": "7be5cc125310b47a6215c15eb3cd6a4f",
        "title": "ویسٹ ایشیا بیس بال کپ: فلسطین نے پاکستان کو شکست دیکر ٹائٹل جیت لیا",
        "link": "https://www.express.pk/story/2762481/west-asia-baseball-palestine-2762481/",
        "image_url": "https://img.express.pk/logo/expresslogo.webp",
        "article": "فلسطین نےایک دلچسپ اور سنسنی خیز مقابلے کے بعد پاکستان  کو مات دے کر 16 واں بی ایف اے ویسٹ ایشیا بیس بال کپ جیت لیا۔\nموصولہ اطلاعات کے مطابق ایران کے شہر کرج میں منعقدہ ایونٹ کے فائنل میں فلسطین نے دفاعی چیمپئن پاکستان کو سخت مقابلے کے بعد 4-5 سے شکست دی۔\nمقررہ 9 اننگز میں مقابلہ 4-4 سے برابر تھا،ٹرافی کا فیصلہ اضافی اننگ میں ہوا۔\nپاکستان کو2018 کے بعد پہلی بار ایونٹ میں ناکامی رہی، پاکستان نے سیمی فائنل میں روایتی حریف بھارت کو1-14 سے شکست  دی تھی۔\nقبل ازیں پاکستان نے بنگلا دیش کو 6-10 اور میزبان ایران کو 0-14 سے ہرایا تھا۔",
        "published_date": "Wed, 21 May 2025 15:15:55 UTC",
        "source": "Express Urdu"
    },
    {
        "guid": "e1acb229d6ed0719560fb08867fcdb82",
        "title": "آئی فون صارفین کیلئے خوشخبری!",
        "link": "https://www.express.pk/story/2762480/iphone-fortnite-back-2762480/",
        "image_url": "https://img.express.pk/logo/expresslogo.webp",
        "article": "مشہور گیم فورٹ نائٹ امریکا میں آئی فون صارفین کے لیے پھر دستیاب ہو گیا۔ ایپک گیمز کے مطابق صارفین گیم کو ایپک گیمز اسٹور اور آلٹ اسٹور سے ڈاؤن لوڈ کر سکیں گے۔\nٹیکنالوجی کمپنی ایپل نے فورٹ نائٹ کو تقریباً پانچ برس قبل اپنے ایپ اسٹور سے خارج کر دیا تھا۔ ایپل کی جانب سے ایسا ایپک گیمز کے اپنے گیم میں اِن ایپ پے منٹ سسٹم پیش کرنے کے بعد کیا گیا تھا۔\nتاہم، دونوں کمپنیوں کے درمیان چلنے والی طویل عدالتی جنگ کے فیصلے میں ایپل پر لازم قرار دیا گیا کہ کمپنی ایپ سے باہر ہونے والی خریداری کی فیس نہیں لے گی۔ جس کے بعد گیم امریکا میں آئی فون صارفین کے لیے دوبارہ دستیاب ہوگیا ہے۔\nفیصلہ آنے کے تھوڑی دیر بعد ہی سی ای او ٹِم سوئینی نے ایک پوسٹ میں کہا کہ ایپک نے فورٹ نائٹ کو امریکا میں آئی او ایس پر واپس لانے کا ارادہ کیا ہے۔\nانہوں نے ایپل کو ایک پیشکش کرتے ہوئے کہا کہ اگر کمپنی کورٹ کا فرکشن-فری، ایپل-ٹیکس-فری فریم ورک کا اطلاق عالمی سطح پر کرتی ہے تو گیم ایپ اسٹور پر واپس آجائے گا اور اس معاملے پر موجودہ اور مستقبل کے مقدموں کو ختم کر دیا جائے گا۔",
        "published_date": "Wed, 21 May 2025 15:15:58 UTC",
        "source": "Express Urdu"
    },
    {
        "guid": "151972383ff986182f616bf6134db2ea",
        "title": "دکانداروں سمیت کاروبار میں ٹیکس چوری روکنے کیلئے جرمانوں کی شرح بڑھانے کا فیصلہ",
        "link": "https://www.express.pk/story/2762479/penalties-on-shopkeeper-and-other-businesses-involved-to-tax-evasion-2762479/",
        "image_url": "https://img.express.pk/logo/expresslogo.webp",
        "article": "وفاقی حکومت نے دکانداروں سمیت کاروبار میں ٹیکس چوری روکنے کے لیے جرمانوں کی شرح بڑھانے کا فیصلہ کرلیا ہے۔\nسینیٹ کی قائمہ کمیٹی برائے خزانہ کے اجلاس میں فیڈرل بورڈ آف ریونیو (ایف بی آر) حکام نے بریفنگ دیتے ہوئے بتایا کہ وفاقی حکومت نے ٹیکس چوری کرنے والے دکان داروں پر جرمانے 5 لاکھ روپے سے بڑھا کر 50 لاکھ روپے تک کرنے کا فیصلہ کیا ہے اور ٹیکس چوری پکڑنے کے لیےجعلی رسیدوں کی نشان دہی کرنے والوں کے لیے انعامی اسکیم لانے کی بھی تجویز ہے۔\nایف بی آر حکام نے بتایا کہ نئے بجٹ میں ٹیکس چوری میں ملوث ریٹیلرز پر جرمانہ 5 لاکھ سے بڑھا کر 50 لاکھ روپے کیا جائے گا، آئندہ بجٹ میں پوائنٹ آف سیلز میں ریٹیلرز کی تعداد بڑھا کر 70 لاکھ روپے کا ہدف ہے۔\nبریفنگ میں بتایا گیا کہ ٹیکس چوری میں ملوث ریٹیلرز کی نشان دہی کرنے پر 10 ہزار تک انعام بھی ملے گا۔\nایف بی آرحکام کے مطابق بجٹ میں ریٹیلرز پر مانیٹرنگ کیمرہ اور نگرانی کے لیے ملازمین کی تعیناتی بھی کی جائے گی، آئندہ بجٹ میں پولٹری، چکن چوزہ، تمباکو گرین لیف، بیوریجز کی مانیٹرنگ کی جائے گی جبکہ رواں مالی سال شوگر ملز کی پیداوار مانیٹر کرنے سے 34.5 فیصد اضافی ٹیکس جمع کیا گیا ہے۔\nاجلاس میں چیئرمین سینیٹ کمیٹی سلیم مانڈوی والا نے کہا کہ بہت سے لوگوں کی شکایات تھیں کہ سیلز ٹیکس ریفنڈ نہیں ہو رہا ہے اب سیلز ٹیکس 72 گھنٹوں کے بجائے مہینوں میں چلا گیا ہے، ایکسپورٹرز کا ریفنڈ کیوں مہینوں تک تاخیر کا شکار ہے۔\nحکام نے بتایا کہ ہم ریفنڈز کے لیے پانچ ترجیحی سیکٹرز پر فوکس کر رہے ہیں ان سیکٹرز میں ٹیکسٹائل، اسپورٹس گڈز کارپٹ، لیدر اور سرجیکل شامل ہیں، ترجیحی سیکٹرز کا ریٹرن ہر ماہ 18 کو ریٹرن آتا ہے اور یکم کو ہم ریفنڈ کر دیتے ہیں اور ان پانچوں سیکٹرز میں کوئی ریفنڈ پینڈنگ نہیں ہے۔\n ان کا کہنا تھا کہ ایف بی آر سے بٹن دبتا ہے اور ان کا ریفنڈ فوری ان کے بینک میں پہنچ جاتا ہے، ایکسپورٹ کے تمام سیکٹرز مینوئل سسٹم پر جا رہے تھے، اکتوبر سے ان سیکٹرز کو بھی ہم فاسٹر رجیم میں لے آئیں گے، ہم اگلے سال لوکل ریفنڈز ختم کرنے کی تجویز لا رہے ہیں،  ہماری کوشش ہے ایکسپورٹرز کو ریفنڈ دیں اور مقسمی ریفنڈ ختم کر دیں۔\nحکام کا کہنا تھا کہ لاہور، کراچی، اسلام آباد میں روزانہ ہم 20 کاروبار سیل کر رہے ہیں، ٹیکس چوری پر 5 لاکھ جرمانہ اور ایک دن کے لیے سیل کرتے ہیں اور ہم تجویز لے کر آئیں گے کہ جرمانے کی رقم کو بڑھایا جائے، جرمانے اور سیل کرنے کا سلسلہ مزید شہروں تک بڑھائیں گے۔\nبریفنگ کے دوران کہا گیا کہ ٹرانزیکشن کی جعلی رسیدوں کے خلاف بھی اقدامات کر رہے ہیں، جعلی رسیدوں کے معاملے پر میڈیس مہم بھی شروع کر رہے ہیں، جعلی رسیدوں کی نشان دہی کرنے والوں کو انعام دینے کا بھی سوچ رہے ہیں، اس وقت 40 ہزار دکانیں جو اس سال 60 سے 70 ہزار تک لے جائیں گے، ہماری کوشش ہے ان دکانوں کے باہر یونیورسٹی کے طلبہ کو کھڑا کریں ہمارے پاس اتنی ورک فورس نہیں ہے کہ تمام دکانوں کی مانیٹرنگ کریں۔\nسینیٹ کمیٹی کا بتایا گیا کہ چوری روکنے کے لیے جرمانوں کی شرح بڑھانے کا فیصلہ کیا گیا ہے اور ٹیکس چوری پر جرمانے کی زیادہ سے زیادہ شرح جولائی 2025 سے نافذ کیے جانے کی تجویز ہے، اس وقت کاروبار میں ٹیکس چوری پر جرمانے کی شرح 5 لاکھ روپے عائد ہے۔\nایف بی آر حکام کا کہنا تھا کہ جرمانوں کی شرح میں کمی سے ٹیکس چوری بارے اقدامات متاثر ہو رہے اور جرمانے بڑھانے کی شرح کی تجاویز پارلیمنٹ میں پیش کی جائے گی۔\nانہوں نے کہا کہ ٹیکس چوری روکنے کے لیے جلد میڈیا کمپین کا آغاز بھی کیا جائے گا، ٹیکس چوری کی شکایات دینے والوں کو انعامات دیے جانے کی تجاویز بھی ہیں اور آئندہ بجٹ میں پوائنٹ آف سیلز میں رجسٹرڈ ریٹیلرز پر ٹیکس چوری کرنے پر جرمانہ بڑھانے کا فیصلہ کیا گیا ہے۔",
        "published_date": "Wed, 21 May 2025 15:15:58 UTC",
        "source": "Express Urdu"
    },
    {
        "guid": "c524e9ac33b7ff6f6d0a20baaedba4c9",
        "title": "کم عمری میں بال سفید ہونے کی وجوہات سامنے آگئیں",
        "link": "https://www.express.pk/story/2762477/grey-hair-reasons-2762477/",
        "image_url": "https://img.express.pk/logo/expresslogo.webp",
        "article": "کم عمری میں بال سفید ہونے کی شکایات عام ہوگئی ہیں۔ ماہرین کے مطابق ماضی میں یہ عمل عمر رسیدگی کے ساتھ ہوتا تھا۔ مگر اب 15 سے 25 سال کی عمر میں بھی نوجوانوں کے بال سفید ہونا شروع ہو رہے ہیں، جس کی وجوہات میں ذہنی تناؤ،ہارمونی تبدیلیاں،جسم کے مدافعتی نظام کے حملہ آور ہونے کے نتیجے میں ہونے والے امراض اور بالوں پر کیمیائی منصوعات کا استعمال شامل ہیں۔\nسول اسپتال کراچی کے ماہر امراض جلد ڈاکٹر راجیش کمار نے ایکسپریس نیوز سے گفتگو کرتے ہوئے بتایا کہ اب تک ایسی کوئی مستقل میڈیکل تھراپی دستیاب نہیں جو سفید بالوں کو دوبارہ سیاہ کر سکے لیکن پروٹین اور بائیوٹن والی غذا مزید بال سفید ہونے سے روک سکتی ہے۔\nانہوں نے کہا کہ سب سے بڑی وجہ جینیاتی ہوتی ہے۔ اگر والدین کے بال پچاس سال کی عمر میں سفید ہوئے تھے تو بچوں میں یہ عمل چالیس یا اس سے بھی کم عمر میں شروع ہو سکتا ہے۔ اسے ’جینیٹک پری ڈسپوزیشن‘ کہا جاتا ہے، جسے روکا نہیں جا سکتا۔ ماحولیاتی عوامل بھی اس معاملے میں اہم کردار ادا کرتے ہیں۔\nان کا کہنا تھا کہ کم عمری سے ہی مختلف کیمیکل ہیئر پراڈکٹس، جیسے کہ اسپرے اور اسٹائلنگ مصنوعات، کا استعمال بالوں کی ساخت اور رنگت کو متاثر کرتا ہے۔ اس کے علاوہ غذائی کمی بھی بالوں کے قبل از وقت سفید ہونے کا سبب بن سکتی ہے۔ بالوں کی صحت کے لیے آئرن، وٹامن ڈی، بی کمپلیکس اور بائیوٹن جیسے اجزاء کی موجودگی ضروری ہے۔\nڈاکٹر راجیش کمار کے مطابق کھارا یا سخت پانی بھی بالوں کو نقصان پہنچاتا ہے، جس سے وہ روکھے اور بے جان ہو جاتے ہیں۔ آٹو امیون بیماریاں جیسے ویٹیلیگو اور ایلوپیشیا ایریاٹا بھی اس کا سبب بن سکتی ہیں، جن میں بال جھڑنے کے بعد جب دوبارہ اگتے ہیں تو وہ سفید ہو جاتے ہیں۔\nان کا کہنا ہے کہ جو بال ایک بار سفید ہو جائیں، اُن کا قدرتی رنگ واپس لانا ممکن نہیں۔ اب تک ایسی کوئی مستقل میڈیکل تھراپی دستیاب نہیں جو سفید بالوں کو دوبارہ سیاہ کر سکے۔تاہم، کاسمیٹک حل جیسے میڈیکلی ٹیسٹڈ ہیئر کلرز اور کچھ مخصوص شیمپوز وقتی فائدہ دے سکتے ہیں۔\nطبی ماہرین مشورہ دیتے ہیں کہ جن کے بال سفید ہونا شروع نہیں ہوئے، وہ نیوٹریشن کا خاص خیال رکھیں۔ خوراک میں پروٹین، کاپر، بایوٹن، وٹامنز اور معدنیات شامل کریں، اسٹریس کم کریں اور بالوں کو کیمیکل ٹریٹمنٹس سے بچائیں۔\nاس کے علاوہ ڈاکٹر کے مشورے سے سپلیمنٹس کا استعمال بھی فائدہ مند ثابت ہو سکتا ہے۔ شیمپو کے انتخاب میں بھی احتیاط ضروری ہے۔ سلفیٹ فری شیمپوز خشک یا حساس بالوں کے لیے بہتر سمجھے جاتے ہیں۔ البتہ روزانہ یا بار بار شیمپو کرنے سے پرہیز کرنا چاہیے۔\nماہر جلد سے معائنہ کروا کر مکمل میڈیکل ہسٹری، فیملی ہسٹری اور ضروری لیبارٹری ٹیسٹ جیسے آئرن، وٹامن ڈی، بایوٹن اور کاپر لیولز چیک کروانا ضروری ہوتا ہے۔ ان رپورٹس کی روشنی میں طبی ماہرین مناسب علاج تجویز کرتے ہیں۔",
        "published_date": "Wed, 21 May 2025 15:15:58 UTC",
        "source": "Express Urdu"
    },
    {
        "guid": "ce7baa8cd69775be866a9034efe81a37",
        "title": "پنجاب اسمبلی میں خضدار واقعے کے خلاف قرارداد متفقہ منظور",
        "link": "https://www.express.pk/story/2762476/punjab-assembly-pass-resoulation-against-khuzdar-incident-2762476/",
        "image_url": "https://img.express.pk/logo/expresslogo.webp",
        "article": "خضدار میں پیش آنے والے سانحے کیخلاف پنجاب اسمبلی میں قرارداد متفقہ طور پر منظور کرلی گئی۔\nایکسپریس نیوز کے مطابق پنجاب اسمبلی کے اجلاس میں سانحہ خضدار پر ایوان میں وزیر برائے پارلیمانی  امور میاں مجتبیٰ شجاع الرحمن نے قرارداد پیش کی۔\nقرارداد کے متن میں لکھا گیا ہے کہ ایوان خضدار واقعے کی مذمت کرتے ہوئے دہشگردوں کو کیفرِ کردار تک پہنچانے کا مطالبہ کرتا ہے۔\nقرارداد میں لکھا گیا ہے کہ پاک بھارت جنگ میں دشمن کی شکست کے آثار آنا شروع ہوگئے ہیں۔ ایوان نے قرارداد کو متفقہ طور پر منظور کرلیا۔\nاس موقع پر ایوان میں اظہار خیال کرتے ہوئے صوبائی وزیر اطلاعات عظمی زاہد بخاری نے کہا کہ سانحہ خضدار پر میں وزیر اعلیٰ پنجاب اور پنجاب حکومت کی طرف سے مذمت کرتی ہوں، ہمارا ناکام دشمن اپنی پروکسی سے امن کو خراب کرنے کی کوشش کر رہا ہے۔\nانہوں نے کہا کہ دشمن جب طیارے اڑنے کے قابل نہیں رہا تو معصوم بچوں پر حملے کرتا ہے، خضدار میں معصوم بچوں کو دہشت گردی کا شکار بنایا گیا ہے۔ انہوں نے ایوان کو بتایا کہ واقعے کے بعد مریم نواز کی وزیر اعلیٰ بلوچستان سے بات ہوئی جس میں انہوں نے اپنے تعاون کی یقین دہانی اور زخمیوں کو سہولیت کی فراہمی کی یقین دہانی کرائی ہے۔\nاعظمیٰ بخاری نے کہا کہ ہمیں آپریشن بنیان مرصوص کو انڈین پروکسی کے خاتمے تک جاری رکھنا چاہیے، بزدل دشمن معصوم بچوں کو نشانہ بنا رہا ہے۔ یہ بچے ہمارا مستقبل تھے دشمن نے اسکول جاتے بچوں کو نشانہ بنایا۔\nاُن کا کہنا تھا کہ آپریشن بنیان مرصوص کی کامیابی کے بعد دشمن کی پراکسیسز سرگرم ہو گئی ہیں، پاک فوج نے دشمن کو منہ توڑ جواب دیا اور طیارے مار گرائے۔ دشمن کی پراکسیسز کا وہی حال ہونا چاہیے جو انڈین فوج کا کیا ہے۔",
        "published_date": "Wed, 21 May 2025 15:15:58 UTC",
        "source": "Express Urdu"
    },
    {
        "guid": "1803a0e460763ad65e6456d8551e7e76",
        "title": "خیبر پختونخوا حکومت کا تعلیمی اداروں میں گرمیوں کی تعطیلات کا اعلان",
        "link": "https://www.express.pk/story/2762475/kp-govt-announces-summer-vocations-of-govt-and-private-school-2762475/",
        "image_url": "https://img.express.pk/logo/expresslogo.webp",
        "article": "خیبر پختونخوا (کے پی) حکومت نے سرکاری اور نجی اسکولوں میں گرمیوں کی تعطیلات کا اعلان کردیا۔\nمحکمہ تعلیم خیبرپختونخوا سے جاری اعلامیے کے مطابق سمر زون یعنی میدانی علاقوں میں پرائمری یکم جون سے 31 اگست اور مڈل ہائی اور ہائر سیکنڈری اسکولوں میں گرمیوں کی تعطیلات 15 جون سے 31 اگست تک ہوں گی۔\nاعلامیے میں کہا گیا کہ خیبرپختونخوا کے ونٹر زون میں گرمیوں کی تعطیلات یکم جولائی سے 31 جولائی تک ہوں گی۔",
        "published_date": "Wed, 21 May 2025 15:16:01 UTC",
        "source": "Express Urdu"
    },
    {
        "guid": "cc45e9f77f52661a6b24c4a2f4c62ef4",
        "title": "آئی ایم ایف نے نئے مالی سال کا بجٹ قرض معاہدے کے نکات سے مشروط کردیا",
        "link": "https://www.express.pk/story/2762474/imf-set-condition-for-the-approval-of-budget-to-contract-with-officials-2762474/",
        "image_url": "https://img.express.pk/logo/expresslogo.webp",
        "article": "عالمی مالیاتی ادارہ (آئی ایم ایف) نے آئندہ مالی سال 26-2025 کا بجٹ عملے کی سطح پر طے پانے والے معاہدے کے نکات سے مشروط کردیا ہے۔\nآئی ایم ایف کے ڈائریکٹر مشرق وسطیٰ اور وسطی ایشیا جہاد ازعور پاکستان کے دورے پر پہنچ گئے ہیں اور  وزارت خزانہ میں وفاقی وزیر خزانہ محمد اورنگزیب سے اہم ملاقات کی اور اس کے علاوہ وزیراعظم سے بھی ملاقات متوقع ہے۔\nذرائع کا کہنا تھا کہ آئی ایم ایف کی جانب سے حکومت پر زور دیا جا رہا ہے کہ اگلے مالی سال کا وفاقی بجٹ آئی ایم ایف کے ساتھ ہونے والے اسٹاف سطح کے معاہدے میں طے شدہ نکات اور شرائط کی روشنی میں ہونا چاہیے اور حتمی بجٹ مسودہ اسٹاف سطح کے معاہدے میں طے پانے والے نکات اور شرائط سے مشروط کیا ہے۔\nذرائع کا کہنا تھا کہ حکومت کی بجٹ سازی پر اختیار محدود ہو گیا ہے البتہ ذرائع کا کہنا ہے کہ اگلے مالی سال کے لیے بجٹ کا حجم 17 ہزار 600 ارب روپے کا تخمینہ لگایا گیا ہے۔\nذرائع کے مطابق ایف بی آر نے وزیراعظم کو ٹیکسیشن تجاویز پیش کر دی ہیں اور اگلے مالی سال کے لیے ایف بی آر کا ٹیکس ہدف 14.07 ٹریلین روپے ہوسکتا ہے، اس کے علاوہ حکومت پیٹرولیم لیوی میں نمایاں اضافہ کر سکتی ہے۔\nذرائع کا کہنا تھا کہ وزیراعظم نے انکم ٹیکس ریلیف کو ناکافی قرار دیا ہے اس لیے اب آئی ایم ایف کو ریلیف کے لیے راضی کرنے کی کوشش کی جا رہی ہے اور ریلیف کی صورت میں ہونے والے ریونیو کے نقصان کو متبادل ذرائع سے پورا کرنے کے لیے آئی ایم ایف کو قائل کرنے کی کوشش کی جائے گی اور توقع ہے اس بارے جلد اتفاق رائے ہو جائے گا۔",
        "published_date": "Wed, 21 May 2025 15:16:01 UTC",
        "source": "Express Urdu"
    },
    {
        "guid": "039e273e6be5bdf7dc0402954f0a24d0",
        "title": "18 سال سے کم عمری میں شادی پر پابندی کا بل قرآن و سنت کے منافی ہے، جے یو آئی",
        "link": "https://www.express.pk/story/2762473/jui-called-early-marriage-bill-is-against-islam-2762473/",
        "image_url": "https://img.express.pk/logo/expresslogo.webp",
        "article": "جمیعت علما اسلام نے پارلیمنٹ سے منظور ہونے والے کم عمری کی شادی کے بل کو قرآن اور سنت کے منافی قرار دے دیا۔\nایکسپریس نیوز کے مطابق قومی اسمبلی کے بعد سینیٹ سے منظور ہونے والے کم عمری سے متعلق بل پر جمیعت علما اسلام نے سخت مؤقف اپنایا ہوا ہے۔\nترجمان جے یو آئی نے بدھ کے روز اٹھارہ سال سے کم عمر شادی سے متعلق بل پر ردعمل جاری کرتے ہوئے کہا کہ کم عمری کی شادی کا بل قرآن وسنت کے منافی ہے۔\nانہوں نے کہا کہ اسلام اور پاکستان لازم و ملزوم ہیں، پاکستان کے دفاع کی طرح اسلام کے دفاع کو ایمانی فریضہ سمجھتے ہیں۔\nترجمان نے کہا کہ اٹھارہ سال سے کم  عمر شادی کے مسئلہ پر بھرپور احتجاج کریں گے۔ پارلیمنٹ پر تنقید کرتے ہوئے ترجمان اسلم غوری نے کہا کہ لگتا ہے کہ پارلیمنٹ کا کام صرف خلاف اسلام  قوانین بنانا ہے۔\nاُن کا کہنا تھا کہ حکمران آئے روز خلاف اسلام قوانین بنا کر ملک میں انارکی پھیلانے کی کوشش کرتے ہیں، اٹھارہ سال سے کم عمری کی شادی پر پابندی کے بل کو فوری طور پر واپس لیا جائے۔",
        "published_date": "Wed, 21 May 2025 15:16:05 UTC",
        "source": "Express Urdu"
    },
    {
        "guid": "6708580a0a2285f3d2593867b8de8b2f",
        "title": "لاہور: رائے ونڈ میں 35 سالہ خاتون کی پرُاسرار حالت میں تشدد زدہ لاش برآمد",
        "link": "https://www.express.pk/story/2762472/lahore-tortured-body-of-35-year-old-woman-found-under-mysterious-circumstances-in-raiwind-2762472/",
        "image_url": "https://img.express.pk/logo/expresslogo.webp",
        "article": "رائے ونڈ کے علاقے واڑہ مانگا روڈ پر ایک گھر سے 35 سالہ خاتون کی ہاتھ پاؤں بندھی تشدد زدہ لاش برآمد ہوئی ہے۔\nپولیس کے مطابق مقتولہ کنزہ اپنی 16 سالہ بیٹی فضا کے ساتھ کرائے کے مکان میں رہائش پذیر تھی اور دونوں مقامی فیکٹری میں کام کرتی تھیں۔\nپولیس کا کہنا ہے کہ واقعے کا علم اس وقت ہوا جب مقتولہ کی بیٹی فضا فیکٹری سے واپس گھر پہنچی تو اس نے اپنی والدہ کی لاش زمین پر پڑی دیکھی۔\nپولیس کے مطابق مقتولہ کے ہاتھ پیچھے کی جانب بندھے ہوئے تھے اور جسم پر تشدد کے نشانات بھی پائے گئے ہیں۔\nپولیس نے جائے وقوعہ سے شواہد اکٹھے کر لیے ہیں جبکہ لاش کو پوسٹ مارٹم کے لیے اسپتال منتقل کر دیا گیا ہے، واقعے کی تفتیش جاری ہے۔",
        "published_date": "Wed, 21 May 2025 15:16:07 UTC",
        "source": "Express Urdu"
    },
    {
        "guid": "8775a8affe10d76a2dabe2229f852a4c",
        "title": "چین کا خضدار دھماکے پر شدید ردعمل، لواحقین سے اظہار یکجہتی",
        "link": "https://www.express.pk/story/2762471/china-condemn-khuzdar-blast-and-show-solidarity-2762471/",
        "image_url": "https://img.express.pk/logo/expresslogo.webp",
        "article": "چین کے سفارت خانے نے بلوچستان کے علاقے خضدار میں اسکول بس پر ہونے والے دہشت گرد حملے شدید افسوس اور غم و غصے کا اظہار کیا ہے۔\nچینی سفارت خانے کی جانب سے خضدار دھماکے پر شدید ردعمل ظاہر کیا گیا جس میں چینی سفیر نے متاثرین سے مکمل یکجہتی کا اظہار کیا اور دہشت گردی کے واقعے کو افسوسناک قرار دیا۔\nسفارت خانے نے اپنے بیان میں کہا کہ ہمیں یہ سن کر انتہائی دکھ ہوا کہ آج بلوچستان میں ایک اسکول بس پر دہشت گرد حملہ کیا گیا، جس کے نتیجے میں 5 افراد جاں بحق ہوئے جن میں 3 بچے بھی شامل ہیں جبکہ متعدد بچے زخمی ہوئے ہیں۔\"\nاعلامیے میں کہا گیا ہے کہ چین ہر قسم کی دہشت گردی اور خضدار میں ہونے والے حملے کی مذمت کرتا ہے۔\nسفارت خانے نے چینی حکومت کی جانب سے جاں بحق ہونے والوں کے لیے گہرے دکھ اور لواحقین سے دلی ہمدردی کا اظہار کیا اور زخمیوں کی جلد صحت یابی کیلیے دعا بھی کی۔",
        "published_date": "Wed, 21 May 2025 15:16:08 UTC",
        "source": "Express Urdu"
    },
    {
        "guid": "bb2782e6ab8a2702569de5b422ed1f71",
        "title": "سونا عوام کی پہنچ سے مزید دور، قیمت میں آج بھی بڑا اضافہ ریکارڈ",
        "link": "https://www.express.pk/story/2762470/gold-further-out-of-reach-of-the-public-price-records-big-increase-today-2762470/",
        "image_url": "https://img.express.pk/logo/expresslogo.webp",
        "article": "عالمی اور مقامی مارکیٹوں میں سونے کی قیمت میں آج بھی بڑا اضافہ ریکارڈ کیا گیا۔\nرپورٹ کے مطابق عالمی سطح پر مختلف ممالک کے درمیان تنازعات، معاشی سرگرمیوں میں سست روی، کساد بازاری سے غیریقینی حالات اور ترقی یافتہ ممالک کی جانب سے گولڈ کی خریداری سرگرمیاں دوبارہ بڑھنے سے بین الاقوامی بلین مارکیٹ میں فی اونس سونے کی قیمت مزید 66ڈالر کے اضافے سے 3ہزار 310 ڈالر کی سطح پر آگئی۔\nعالمی مارکیٹ میں اضافے کے نتیجے میں مقامی صرافہ مارکیٹوں میں 24 قیراط کا حامل فی تولہ سونے کی قیمت 6 ہزار 600 روپے کے اضافے سے 3لاکھ 49 ہزار 400روپے کی سطح پر آگئی۔\nاس کے علاوہ  فی دس گرام سونے کی قیمت بھی 5 ہزار 659 روپے بڑھ کر 2لاکھ 99ہزار 554روپے کی سطح پر آگئی۔\nاسی طرح فی تولہ چاندی کی قیمت 56روپے کے اضافے سے 3ہزار 466روپے اور دس گرام چاندی کی قیمت بھی 48روپے کے اضافے سے 2ہزار 971روپے کی سطح پر آگئی۔",
        "published_date": "Wed, 21 May 2025 15:16:08 UTC",
        "source": "Express Urdu"
    },
    {
        "guid": "761e7c11911f946871c5361924aca6b4",
        "title": "پاکستان میں بھارتی دہشت گردی کروانے میں بی ایل اے کی سہولت کاری بےنقاب",
        "link": "https://www.express.pk/story/2762469/blas-facilitation-of-indian-terrorism-in-pakistan-exposed-2762469/",
        "image_url": "https://img.express.pk/logo/expresslogo.webp",
        "article": "پاکستان میں بھارتی دہشت گردی کروانے میں بی ایل اے کی سہولت کاری بےنقاب ہوگئی،  آپریشن بنیان مرصوص میں ہزیمت اٹھانے کے بعد بھارتی اسپانسرڈ پراکسیز پاکستان میں دہشت گردی پھیلانے لگیں۔\nسیکیورٹی ذرائع کے مطابق 10 مئی 2025ء کے بعد بھارت کے مختلف نامی اور بی نامی سوشل میڈیا ہینڈلزر نے بلوچستان پر حملوں کی دھمکیاں دیں، بھارتی اسپانسرڈ کالعدم بی ایل اے کے ذریعے بھارت، بلوچستان میں دہشت گردی پھیلانے میں سرگرم ہیں۔\nسیکیورٹی ذرائع کے مطابق 21 مئی کو خضدار میں بی ایل اے نے اسکول بس پر بزدلانہ حملہ کیا، خودکش حملہ اسی سازش کی کڑی، دہشت گرد حملے میں تین معصوم بچوں سمیت پانچ افراد شہید ہوئے جبکہ متعدد بچے شدید زخمی ہیں۔\nسیکیورٹی ذرائع کے مطابق مودی حکومت بھارتی عوام کی اپنی شکست سے توجہ ہٹانے کے لیے پراکسیز کے ذریعے پاکستان میں دہشت گردی پھیلا رہی ہے،  ڈی جی آئی ایس پی آر کی  متعدد پریس بریفنگز میں بھارت کی پاکستان میں دہشت گردی کے شواہد منظر عام پر لائے جا چکے ہیں، بھارتی حکومت کے زیر سرپرستی ریاست راجستھان میں  پاکستان میں دہشتگردوں کی تربیت کیلئے 21  کیمپ موجود ہیں۔\nسیکیورٹی ذرائع کا کہناہے کہ بھارتی جاسوس کلبھوشن یادیو کا پاکستان میں دہشت گردی کی سہولت کاری کا واضح اعتراف موجود ہے، جعفر ایکسپریس حملے میں دہشت گرد بھارتی سہولت کاروں سے افغانستان میں رابطے میں تھے، بھارت کی سیاسی قیادت اور بھارتی میڈیا پاکستان میں بی ایل اے جیسے دہشت گرد گروہوں کی پشت پناہی کر رہے ہیں، بھارت کی ریاستی دہشت گردی پوری طرح بے نقاب ہو چکی ہے۔\nسیکورٹی ذرائع کے مطابق بھارت سافٹ ٹارگٹس کو نشانہ بنا کر دہشت گردی کو فروغ دے رہا ہے، پاکستان، بھارتی دہشت گردی کی ہر شکل کو پاکستان سے جڑ سے اکھاڑے کر رہے گا،",
        "published_date": "Wed, 21 May 2025 15:16:11 UTC",
        "source": "Express Urdu"
    },
    {
        "guid": "a7632ff6252b5d2f67eb0832e59c8c98",
        "title": "عید الاضحیٰ کی تاریخ کے تعین کیلیے رویت ہلال کمیٹی کا اجلاس 27 مئی کو طلب",
        "link": "https://www.express.pk/story/2762468/eid-ul-adha-moon-searching-royat-e-hilal-committee-meting-called-2762468/",
        "image_url": "https://img.express.pk/logo/expresslogo.webp",
        "article": "وزارت مذہبی امور نے ذی الحج کا چاند دیکھنے کیلیے رویت ہلاک کمیٹی کا اجلاس طلب کرلیا۔\nایکسپریس نیوز کے مطابق وزارت مذہبی امور نے ماہ ذی الج کے چاند کی تلاش اور عید الاضحیٰ کی تاریخ کا فیصلہ کرنے کیلیے رویت ہلال کمیٹی کا اجلاس 27 مئی کو طلب کرلیا۔\nاعلامیے کے مطابق مرکزی رویت ہلال کمیٹی کا اجلاس 29 ذی القعدہ 27 مئی کو وزرات مذمبی امور کوہسار بلاک میں چیئرمین رویت ہلال کمیٹی کی سربراہی میں ہوگا۔\nاس کے علاوہ زونل رویت ہلال کمیٹیوں کے اجلاس صوبائی ہیڈکوارٹرز میں ہوں گے۔\nواضح رہے کہ 27 مئی کو ذوالحج کا چاند نظر کی صورت میں عید 6 جون کو ہوگی جبکہ چاند نظر نہ آنے کی صورت میں عید الاضحیٰ 7 جون کو ہوگی۔\nماہر فلکیات نے ذوالحج کا چاند 28 مئی کو نظر آنے اور عید الاضحیٰ 7 جون کو ہونے کی پیش گوئی کر رکھی ہے۔",
        "published_date": "Wed, 21 May 2025 15:16:11 UTC",
        "source": "Express Urdu"
    },
    {
        "guid": "724a355ca9269aca49ecaf9ef1aa948d",
        "title": "آئندہ 12گھنٹوں کے دوران مشرقی وسطی بحیرہ عرب پر کم دباؤ تشکیل پانے کا امکان",
        "link": "https://www.express.pk/story/2762466/a-low-pressure-area-is-likely-to-form-over-the-east-central-arabian-sea-during-the-next-12-hours-2762466/",
        "image_url": "https://img.express.pk/logo/expresslogo.webp",
        "article": "محکمہ موسمیات  نے کہا ہے کہ اگلے 12 گھنٹوں کے دوران مشرقی وسطی بحیرہ عرب پر کم دباو تشکیل پانے کا امکان ہے۔\nجاری بیان میں کہا گیا کہ ہندوستان کےشمالی کرناٹک،گوا کے ساحلوں سے دورموجود سائیکلونک گردش بحیرہ عرب تک پھیلی ہوئی ہے، اس کے زیراثراسی علاقےمیں کم دباؤ کا علاقہ بننے کا امکان ہے۔\nمحکمہ موسمیات  نے کہا کہ ہوا کا کم دباو بننے کے بعد سسٹم کا شمال کی جانب بڑھنے کا امکان ہے،  اگلے 36 گھنٹوں کے دوران ہواکا کم دباومزید شدت اختیارکرجائے گا۔\nمحکمہ موسمیات کا کہنا تھا کہ محکمہ موسمیات کا سائیکلون وارننگ سینٹرکراچی اس سسٹم کی قریب سے نگرانی کر رہا ہے۔",
        "published_date": "Wed, 21 May 2025 15:16:11 UTC",
        "source": "Express Urdu"
    },
    {
        "guid": "304f48800ac8e3b90f2535e4ab8d3000",
        "title": "غزہ میں خوف زدہ اسرائیلی فوجی نے اپنے ہی ساتھی کو بھون ڈالا",
        "link": "https://www.express.pk/story/2762465/israeli-soldier-killed-mate-gaza-2762465/",
        "image_url": "https://img.express.pk/logo/expresslogo.webp",
        "article": "حماس کے خلاف آپریشن کے دوران غزہ کے جنوبی اور شمالی علاقوں میں ایک ایک اسرائیلی فوجی ہلاک ہوگئے اور دونوں ہی اپنے ساتھیوں کی کوتاہی کے باعث مارے گئے۔\nایک فوجی کے مارے جانے کا پہلا واقعہ جنوبی غزہ کے علاقے خان یونس میں اُس وقت پیش آیا جب فوجی ٹیم ایک عمارت میں حماس کے جنگجوؤں کی تلاش میں اندر داخل ہوئی تھی۔\nاسرائیلی میڈیا کے مطابق جیسے ہی اسرائیلی فوج کے اہلکار عمارت میں داخل ہوئے۔ زور دار دھماکا ہوگیا اور عمارت ملبے کا ڈھیر بن گئی۔\nاس واقعے میں ایک اسرائیلی فوجی موقع پر ہی ہلاک ہوگیا جب کہ دوسرا اہلکار شدید زخمی ہوگیا۔ زخمی اہلکار کو اسپتال منتقل کردیا گیا۔\nہلاک ہونے والے اہلکار کی شناخت 20 سالہ اسٹاف سارجنٹ ڈینیلو موکانو کے نام سے ہوئی جس کی لاش کو کئی گھنٹوں کی کوششوں کے بعد ملبے سے نکالا گیا۔\nاسرائیلی فوج کے ترجمان نے بتایا کہ عمارت میں داخل ہونے سے قبل ڈرون اور بم سونگھنے والے کتے کی مدد سے ابتدائی جانچ بھی کی گئی تھی۔\nدوسری جانب غزہ کے شمالی علاقے میں اسرائیلی فوج کی کارروائی کے دوران ایک اہلکار نے دوسری فوجی ٹیم کے اہلکار کو حملہ آور سمجھ کر فائرنگ کردی۔\nیہ واقعہ اُس وقت پیش آیا جب اسرائیلی فوجی ایک سرنگ کو تباہ کر رہے تھے اور وہاں اسرائیلی فوج کی دوسری ٹیم پہنچ گئی۔\nاسرائیلی فوج کی پہلی ٹیم کے ایک اہلکار نے دوسری ٹیم کے اہلکار کو حملہ آور سمجھ کر اس پر اندھا دھند فائرنگ کردی تھی۔\nاسرائیلی فوج نے تصدیق کی کہ غلطی سے اپنے ہی ساتھی فوجی کی گولی سے مارے جانے والا اہلکار سارجنٹ 20 سالہ یوسف یہودا چرک تھا۔",
        "published_date": "Wed, 21 May 2025 15:16:11 UTC",
        "source": "Express Urdu"
    },
    {
        "guid": "b71133c4172d0979e1a23f5e3eb08159",
        "title": "نامعلوم افراد کا پولیس اہل کار پر لاتوں گھونسوں سے تشدد؛ ویڈیو سامنے آ گئی",
        "link": "https://www.express.pk/story/2762464/namaloom-afrad-ka-police-ahelkar-par-lato-ghoonso-se-tashadud-video-samnay-aa-gai-2762464/",
        "image_url": "https://img.express.pk/logo/expresslogo.webp",
        "article": "لائنز ایریا میں نامعلوم افراد نے پولیس اہلکار کو تشدد کا نشانہ بناڈالا، واقعے کی ویڈیو سامنے آگئی۔\nپولیس کے مطابق اہل کار پر تشدد کرنے والے متعدد افراد موٹر سائیکل پر آئے تھے۔ ویڈیو میں سادہ لباس پولیس اہلکار کو تشدد کا نشانہ بناتے  ہوئے دیکھا جاسکتا ہے۔\nمشتعل افراد نے پولیس اہل کار کو لاتیں اور گھونسے مارے،  دھکم پیل میں کپڑے بھی پھاڑ دیے ۔ اس کے بعد پولیس اہلکار کو زمین پر لٹا کر بھی مارتے رہے۔ واقعے کے دوران اہل محلہ نے بیچ بچاؤ کرانے کی کوشش بھی کی۔\nپولیس حکام کے مطابق  اہلکار پر تشدد ذاتی تنازع کی بنا پر پیش آیا۔ پولیس اہلکارکا نام محمد شہزاد ہے، جو بلوچ کالونی تھانے میں تعینات تھا۔ پولیس اہلکار شہزاد نے علاقے کے معزز افراد کے حوالے سے غلط معلومات فراہم کی تھیں۔ بلوچ کالونی تھانے میں تعینات پولیس اہلکار نے بریگیڈ تھانے کے معاملات میں غیر ضروری طور پر مداخلت کی ۔\nپولیس اہلکار شہزاد کو کچھ عرصہ قبل شاہین فورس سے ہٹا کر بلوچ کالونی تھانے میں تعینات کیا گیا تھا۔",
        "published_date": "Wed, 21 May 2025 15:16:11 UTC",
        "source": "Express Urdu"
    },
    {
        "guid": "69ed9e1f5b1958625bf3ea953535c2e8",
        "title": "بھارتی حکومت کی بائیکاٹ مہم پر پاکستان کا آذربائیجان سے اظہار یکجہتی",
        "link": "https://www.express.pk/story/2762462/pakistan-expresses-solidarity-with-azerbaijan-over-indian-governments-boycott-campaign-2762462/",
        "image_url": "https://img.express.pk/logo/expresslogo.webp",
        "article": "بھارتی حکومت کی بائیکاٹ مہم پر پاکستان نے آذربائیجان سے یکجہتی کا اظہار کیا ہے۔\nوفاقی وزیر مواصلات عبدالعلیم خان نے آذربائیجان کے سفارت خانے جاکر سفیر خضر فرہادوف سے ملاقات کی اور پاکستان کا ساتھ دینے پر آذربائیجان کا شکریہ ادا کیا۔\nوفاقی وزیر عبدالعلیم خان نے آذربائیجان کے سفیر سے گفتگو میں کہا کہ سیاحتی ویزے منسوخ کرنا اور سوشل میڈیا مہم چلانا بھارتی ہیجان کی عکاسی ہے، آذربائیجان کو صرف پاکستان سے دوستی کے باعث نشانہ بنایا گیا۔\nعبدالعلیم خان نے کہا کہ پاکستان بھی آذربائیجان کے ساتھ کاندھے سے کاندھا ملاکر چلے گا، آذربائیجان کی بزنس کمیونٹی کے لئے اسلام آباد میں چیمبر آف کامرس بنایا ہے، پاکستان سے ڈائریکٹ فلائٹ کے آذربائیجان کی سیاحت پر مثبت اثرات ہونگے۔\nوفاقی وزیر عبدالعلیم خان نے سفیر آذربائیجان خضر فرہادوف سے گفتگو میں کہا کہ دونوں ممالک گہرے مذہبی، ثقافتی اور دوستانہ تعلقات سے جڑے ہوئے ہیں۔ ایک دوسرے کے ساتھ کھڑے ہونے پر فخر ہے۔\nسفیر آذربائیجان خضر فرہادوف نے عبدالعلیم خان سے اظہار تشکر کرتے ہوئے کہا کہ آذربائیجان نے اصولی موقف اپناتے ہوئے پاکستان کا ساتھ دیا، 10 مئی کی کامیابی پر آذربائیجان کے عوام میں جوش و خروش دیدنی تھا، بھارتی حکومت پاکستان دشمنی کیلئے شوبز انڈسٹری کا سہارا لے رہی ہے۔",
        "published_date": "Wed, 21 May 2025 15:16:14 UTC",
        "source": "Express Urdu"
    },
    {
        "guid": "b03ad55f1b2d68d100cb353b81535f0f",
        "title": "اصل تنازع اب بھی برقرار ہے، بھارت کو جنگ چاہیے تو پھر جنگ ہی سہی، ڈی جی آئی ایس پی آر",
        "link": "https://www.express.pk/story/2762461/the-real-conflict-still-persists-if-india-wants-war-then-let-it-be-says-dg-ispr-2762461/",
        "image_url": "https://img.express.pk/logo/expresslogo.webp",
        "article": "ڈی جی آئی ایس پی آر لیفٹننٹ جنرل احمد شریف چوہدری نے دو ٹوک انداز میں واضح کیا ہے کہ پاکستان اور بھارت کے درمیان اصل تنازع اب بھی برقرار ہے، بھارت کو اگر جنگ چاہیے تو پھر جنگ ہی سہی، ہم جنگ کیلئے بھی تیار ہیں۔\nبرطانوی نشریاتی ادارے بی بی سی کو انٹرویو دیتے ہوئے ڈی جی آئی ایس پی آر نے کہا کہ پاکستان اور بھارت کے درمیان ایٹمی جنگ محض بیوقوفی ہوگی، ایٹمی جنگ دونوں ممالک کے لیے باہمی تباہی کا باعث بن سکتی ہے، ایٹمی جنگ ناقابل تصور اور نامعقول خیال ہونا چاہیے۔\nان کا کہنا تھا کہ بھارت اپنے بیانیے کی وجہ سے آگ سے کھیل رہا ہے، بھارت ہر چند سال بعد ایک جھوٹا بیانیہ گھڑتا ہے، دنیا بھی اب جان چکی ہے بھارت کا پہلے دن سے مؤقف بے بنیاد تھا۔\nڈی جی آئی ایس پی  آر نے کہا کہ حالیہ دنوں کے حالات میں پاکستان نے بہت بالغ نظری سے ردعمل دیا، پاکستان نے کشیدگی کو بڑھنے سے روکا۔\nلیفٹننٹ جنرل احمد شریف چوہدری نے کہا کہ ہم امن سے محبت کرتے ہیں، ہم امن کو ترجیح دیتے ہیں لیکن اگر بھارت کو جنگ چاہیے، تو پھر جنگ سہی، ہم جنگ کے لیے بھی تیار ہیں۔\nانہوں نے کہا کہ بھارت جس طریقے سے بات کر رہا ہے وہ اپنی داخلی سیاست کو بہتر کرنے کا طریقہ ہو سکتا ہے، ان کا کہنا تھا کہ بھارت ہر چند سال بعد ایک چھوٹا بیانیہ گھڑتا ہے۔\nان کا کہنا تھا کہ سیاست اور سفارتکاری پاک فوج کے دائرہ اختیار میں نہیں آتے۔\nڈی جی آئی ایس پی آر نے کہا کہ اصل تنازع اب بھی کھڑا ہے، اصل مسئلے میں کسی وقت بھی چنگاڑی ڈالی جا سکتی ہے،  بھارت گھمنڈ کا شکار ہے، حالات کو دیکھیں، 10 مئی کے بعد کتنے دن گزر چکے ہیں مگر بھارت میں جو بیانیہ چلایا جا رہا ہے وہ اب بھی جاری ہے۔\nان کا کہنا تھا کہ بھارت جس طرح بات کر رہا ہے وہ اپنی داخلی سیاست کو بہتر کرنے کی کوشش لگتی ہے، کیا آپ کو بھارت میں کسی ذمہ دار سیاسی قیادت کی جھلک دکھائی دیتی ہے؟\nانہوں نے مزید کہا کہ بھارت کی حکومت میں کوئی بھی پہلگام واقعے سے متعلق سخت سوالات نہیں کر رہا، بھارتی حکومت میں کوئی یہ نہیں پوچھ رہا کہ اتنا بڑا سکیورٹی لیپس آخر کیسے ہوا؟ بھارت میں کسی کو ان واقعات کے پیچھے موجود وجوہات کو سمجھنے میں دلچسپی نہیں۔\nڈی جی آئی ایس پی آر نے کہا کہ بھارت ان آوازوں کو سننے کو تیار نہیں جو ظلم و زیادتی کی بات کر رہی ہیں۔\nانہوں نے کہا کہ 9 اور 10 مئی کی درمیانی رات پاکستان نے بھارت کو نپا تلا، مربوط اور متناسب جواب دیا، یہ ایک محدود سطح پر ہماری روایتی فوجی طاقت کا استعمال تھا اور ہماری تکنیکی صلاحیت کا ایک چھوٹا لیکن نہایت مؤثر مظاہرہ تھا۔\nان کا کہنا تھا کہ اس کے بعد آپ نے دیکھا کہ بھارت نے پیچھے ہٹنا شروع کیا، اچانک بھارت بات چیت اور کشیدگی کم کرنے کی خواہش کا اظہار کرنے لگا۔",
        "published_date": "Wed, 21 May 2025 15:16:17 UTC",
        "source": "Express Urdu"
    },
    {
        "guid": "b96ec08f625f0689e03bcd2b44341a8f",
        "title": "قائم مقام امریکی سفیر کی بلوچستان میں اسکول بس پر حملے کی مذمت",
        "link": "https://www.express.pk/story/2762460/acting-us-ambassador-condemns-attack-on-school-bus-in-balochistan-2762460/",
        "image_url": "https://img.express.pk/logo/expresslogo.webp",
        "article": "پاکستان میں امریکا کی قائم مقام سفیر نیٹلی بیکر نے اپنے پیغام میں بلوچستان میں اسکول بس پر حملے کی شدید مذمت کی ہے۔\nقائم مقام امریکی سفیر نیٹلی بیکر کی جانب سے یو ایس اسمبلی اسلام آباد کے ایکس اکاؤنٹ پر بلوچستان میں دہشت گردوں کے ہونے والے حالیہ سفاک حملے کی مذمت کا پیغام پوسٹ کیا گیا۔\nWe join Pakistan’s leaders in condemning the brutal, unconscionable attack on a school bus in Khuzdar, Balochistan. The murder of innocent children is beyond comprehension. We grieve with the families who lost loved ones, and our thoughts are with those recovering. No child… pic.twitter.com/f32o725Hih\nنیٹلی بیکر نے لکھا کہ ’’ہم خضدار، بلوچستان، میں اسکول بس پر بے رحمانہ اور سفاکانہ حملے کی مذمت میں پاکستان کے رہنماؤں کے ساتھ شامل ہیں‘‘۔\nامریکی سفیر نے مزید کہا کہ ’’معصوم بچوں کا قتل ناقابل فہم ہے۔ ہم اپنے پیاروں کو کھونے والے خاندانوں کے غم میں برابر کے شریک ہیں اور زخمیوں کی جلد صحت یابی کےلیے دعاگو ہیں۔ کسی بھی بچے کو اسکول جاتے ہوئے خوف کا ‌‌شکار نہیں ہونا چاہیے۔‘‘\nنیٹلی بیکر نے اظہار یکجہتی کرتے ہوئے کہا کہ ہم پاکستان میں اُن لوگوں کے ساتھ کھڑے ہیں جو اس تشدد کے خاتمے کے لیے کوشاں ہیں۔",
        "published_date": "Wed, 21 May 2025 15:16:17 UTC",
        "source": "Express Urdu"
    },
    {
        "guid": "d88638a1d5d7f0cc28208697887f7607",
        "title": "بھارتی اسپانسرڈ فتنہ الخوارج مذہبی لبادے کی آڑ میں دہشتگردی میں ملوث، ویڈیوز سامنے آگئیں",
        "link": "https://www.express.pk/story/2762459/indian-sponsored-fitna-al-kharijites-involved-in-terrorism-under-guise-of-religion-videos-surface-2762459/",
        "image_url": "https://img.express.pk/logo/expresslogo.webp",
        "article": "بھارتی اسپانسرڈ فتنہ الخوارج مذہب کے نام پر دہشتگردی اور مساجد کی بے حرمتی میں ملوث ہیں جس کی ویڈیوز بھی سامنے آگئیں۔\nسیکیورٹی ذرائع کے مطابق بھارتی اسپانسرڈ فتنہ الخوارج نہ صرف شریعت بلکہ انسانی قوانین کی بھی مسلسل خلاف ورزی میں ملوث ہیں۔\nبھارتی اسپانسرڈ فتنہ الخوارج مساجد کو پناہ گاہ کے طور پر استعمال کرتے ہوئے ان کا تقدس پامال کرتے ہیں جبکہ مسجد میں جوتے پہن کر گھومتے ہیں اور اندر سے سیکیورٹی فورسز پر فائرنگ بھی کرتے ہیں۔\nسکییورٹی فورسز کے محاصرے میں آنے پر بھارتی اسپانسرڈ فتنہ الخوارج مساجد کو ڈھال بنا لیتے ہیں اور بھارتی اسپانسرڈ فتنہ الخوارج یہ جانتے ہیں کہ مساجد کی حرمت کے پیش نظر فورسز جوابی کارروائی نہیں کریں گی۔\nبھارتی اسپانسرڈ فتنہ الخوارج ہمیشہ سے مقدس مقامات اور معصوم لوگوں کو شیلڈ کے طور پر استعمال اپنے ناپاک عزائم کی تکمیل کے لیے کرتے آئے ہیں۔",
        "published_date": "Wed, 21 May 2025 15:16:20 UTC",
        "source": "Express Urdu"
    },
    {
        "guid": "b73bd0a2f65c69ec142a5edec848be5f",
        "title": "ٹیکسز کی بلند ترین شرح، کاروبار پاکستان سے دبئی منتقل ہونے کا انکشاف",
        "link": "https://www.express.pk/story/2762458/highest-tax-rates-business-shifting-from-pakistan-to-dubai-revealed-fbr-confirmed-2762458/",
        "image_url": "https://img.express.pk/logo/expresslogo.webp",
        "article": "ٹیکسز کی بلند ترین شرح کے سبب کاروبار پاکستان سے دبئی منتقل ہونے کا انکشاف ہوا ہے جس کی ایف بی آر نے تصدیق کی ہے۔\nایکسپریس نیوز کے مطابق سینیٹر سلیم مانڈوی والا کی زیر صدارت سینیٹ کی قائمہ کمیٹی خزانہ کا اجلاس منعقد ہوا جس میں متعدد معاملات زیر بحث آئے۔ ارکان نے انکشاف کیا کہ زیادہ ٹیکسز کے سبب کاروبار پاکستان سے دبئی منتقل ہورہا ہے اس پر ایف بی آر حکام نے اسے تسلیم کیا۔\nایف بی آر حکام نے کہا ہے کہ پراپرٹی پر ٹیکسز کی شرح نان فائلرز کے لیے 5 سے 35 فیصد تک عائد ہے اس پر قائمہ کمیٹی خزانہ نے کہا کہ دبئی کاروبار منتقل کروانے کے بجائے پاکستان میں کاروبار کے لیے سہولت دی جائے۔\nسینیٹر فیصل واوڈا نے کاروبار کے لیے ایمنسٹی اسکیم دینے کی تجویز دی اس پر فیڈرل بورڈ آف ریونیو نے کسی بھی ایمنسٹی اسکیم دینے سے انکار کرتے ہوئے کہا کہ ایمنسٹی اسکیم ایف اے ٹی ایف قوانین کے تحت نہیں دی جا سکتی، ایف بی آر عالمی مالیاتی اداروں کے قرض پروگرام کا حصہ ہے۔\nایف بی آر حکام نے کہا کہ پاکستان نہ کوئی ایمنسٹی دے گا نہ کوئی ایمنسٹی کی تجویز آئے گی، ٹیکسز کا بہت زیادہ نفاذ ہے یہ بات تسلیم شدہ ہے مگر جو ٹیکس عائد ہے وہ وصول کیا جائے گا۔\nکاروبار میں ٹیکس چوری روکنے کیلئے جرمانوں کی شرح بڑھانے کا فیصلہ\nایف بی آر حکام نے بتایا کہ ٹیکس چوری پر جرمانے کی زیادہ سے زیادہ شرح جولائی 2025ء سے نافذ کیے جانے کی تجویز ہے، اس وقت کاروبار میں ٹیکس چوری پر جرمانہ کی شرح 5 لاکھ روپے عائد ہے، جرمانوں کی شرح میں کمی سے ٹیکس چوری سے متعلق اقدامات متاثر ہو رہے ایف بی آر جرمانوں کو بڑھانے کی شرح کی تجاویز پارلیمنٹ میں پیش کرے گا۔\nایف بی آر حکام نے کہا کہ کاروبار میں ٹیکس چوری روکنے کیلئے کارروائیاں جاری ہیں، لاہور، کراچی اور اسلام آباد میں روزانہ کی بنیاد پر 20 کاروبار بند کیے جا رہے، شوگر سیکٹر میں ٹیکس چوری روکنے سے 34.5 فیصد اضافی ٹیکس حاصل ہوا، شوگر انڈسٹری میں 95 فیصد سسٹم کو رئیل ریکارڈ کر دیا گیا، ٹیکس چوری روکنے کیلئے جلد میڈیا کمپین کا آغاز بھی کیا جائے گا، ٹیکس چوری کی شکایات دینے والوں کو انعامات دئیے جانے کی تجاویز بھی ہیں۔\nاجلاس میں سیلز ٹیکس ریفنڈز سے متعلق معاملات زیر بحث آئے۔ چیئرمین کمیٹی نے کہا کہ بہت سے لوگوں کی شکایات ہیں کہ سیلز ٹیکس ریفنڈ نہیں ہو رہا، اب سیلز ٹیکس 72 گھنٹوں کے بجائے مہینوں میں چلا گیا ہے، ایکسپورٹرز کا ریفنڈ کیوں مہینوں تک تاخیر کا شکار ہے؟ \nایف بی آر حکام نے کہا کہ ہم ریفنڈز کیلئے پانچ ترجیحی سیکٹرز پر فوکس کر رہے ہیں، ان سیکٹرز میں ٹیکسٹائل، اسپورٹس گڈز کارپٹ، لیدر اور سرجیکل شامل ہیں، ترجیحی سیکٹرز کا ریٹرن ہر ماہ 18 کو آتا ہے اور یکم کو ہم ریفنڈ کر دیتے ہیں، ان پانچوں سیکٹرز میں کوئی ریفنڈ پینڈنگ میں نہیں ہے، ایف بی آر سے بٹن دبتا ہے اور ان کا ریفنڈ فوری ان کے بینک میں پہنچ جاتا ہے، ایکسپورٹ کے تمام سیکٹرز مینوئل سسٹم پر جا رہے تھے اکتوبر سے ان سیکٹرز کو بھی ہم فاسٹر رجیم میں لے آئیں گے۔\nایف بی آر حکام نے کہا کہ ہم اگلے سال لوکل ریفنڈز ختم کرنے کی تجویز لا رہے ہیں، ہماری کوشش ہے ایکسپورٹرز کو ریفنڈ دیں لاہور، کراچی، اسلام آباد میں روزانہ ہم 20 کاروبار سربہمر کر رہے ہیں، ٹیکس چوری پر پانچ لاکھ جرمانہ اور ایک دن کے لیے اسے سربہمر کرتے ہیں، ہم تجویز لے کر آئیں گے کہ جرمانے کی رقم کو بڑھایا جائے جرمانے اور سیل کرنے کا سلسلہ مزید سست شہروں تک بڑھائیں گے۔\nایف بی آر حکام نے کہا ہے کہ ٹرانزیکشن کی جعلی رسیدوں کے خلاف بھی اقدامات کر رہے ہیں، جعلی رسیدوں کے معاملے پر میڈیا مہم بھی شروع کر رہے ہیں، جعلی رسیدوں کی نشاندہی کرنے والوں کو انعام دینے کا بھی سوچ رہے ہیں، اس وقت 40 ہزار دکانیں جو اس سال 60 سے 70 ہزار تک لے جائیں گے، ہماری کوشش ہیں ان دکانوں کے باہر یونیورسٹی کے طلباء کو کھڑا کریں، ہمارے پاس اتنی ورک فورس نہیں ہے کہ تمام دکانوں کی مانیٹرنگ کریں، یونیورسٹی کے طلباء کو کچھ پیسے دے کر یہ کام لیا جا سکتا ہے، وہ طلباء دکانوں سے نکلنے والے لوگوں کی رسیدیں چیک کیا کریں گے۔",
        "published_date": "Wed, 21 May 2025 15:16:20 UTC",
        "source": "Express Urdu"
    },
    {
        "guid": "ce5924567bf3fef5f57b99bc39548fa9",
        "title": "مخصوص نشستیں؛ دو ججز کا یہ بھی کہنا ہے ہمارا ووٹ شمار نہ کیا جائے، آئینی بینچ",
        "link": "https://www.express.pk/story/2762456/makhsoos-nishiste-2-judges-ka-ye-bhi-kehna-hai-hmara-vote-shumar-na-kiya-jay-aaini-bench-2762456/",
        "image_url": "https://img.express.pk/logo/expresslogo.webp",
        "article": "سپریم کورٹ میں مخصوص نشستوں سے متعلق نظرثانی اپیلوں پر سماعت کل تک ملتوی کر دی گئی۔ دوران سماعت، جسٹس محمد علی مظہر نے ریمارکس دیے کہ ان دو ججز کا تو یہ بھی کہنا ہے کہ ہمارا ووٹ شمار نہ کیا جائے۔\nجسٹس امین الدین خان کی سربراہی میں 11 رکنی آئینی بینچ نے مخصوص نشستوں پر نظرثانی اپیلوں کی سماعت کی۔ سنی اتحاد کونسل کے وکیل حامد خان نے عدالتی کارروائی براہ راست دکھانے سے متعلق متفرق درخواست پر دلائل دیے۔\nوکیل حامد خان نے کہا کہ مخصوص نشستوں سے متعلق مرکزی کیس کی عدالتی کارروائی براہ راست دکھائی جاتی رہی، مرکزی کیس کی عدالتی کارروائی سے عام عوام بھی آگاہ تھی، اپنے خلاف صدارتی ریفرنس کی سماعت براہ راست دکھانے کے لیے سابق چیف جسٹس قاضی فائز نے درخواست دائر کی تھی۔\nجسٹس محمد علی مظہر نے ریمارکس دیے کہ سابق چیف جسٹس قاضی فائز عیسیٰ نے حلف اٹھانے کے فوری بعد فل کورٹ اجلاس طلب کیا، انتظامی فل کورٹ اجلاس کا ایجنڈا یہ تھا کہ پریکٹس اینڈ پروسیجر کیس براہ راست دکھانا چاہیے یا نہیں، فل اجلاس میں اکثریت نے رائے دی پریکٹس اینڈ پروسیجر کیس کی براہ راست نشریات دکھائی جائیں جبکہ بہت سے ججز نے عدالتی کارروائی کی براہ راست کی مخالفت میں بھی رائے دی۔\nجسٹس محمد علی مظہر نے ریمارکس دیے کہ فل کورٹ اجلاس میں طے ہوا عدالتی کارروائی کو بطور پائلٹ پروجیکٹ چلایا جائے گا، میرے اور جسٹس اطہر من اللہ پر مشتمل دو رکنی کمیٹی بنائی گئی، کمیٹی کو ذمہ داری سونپی گئی کہ براہ راست نشریات کے لیے طریقہ کار طے کیا جائے، دو رکنی کمیٹی نے تمام کمرہ عدالتوں میں براہ راست نشریات کے بندوبست کے لیے تجاویز دیں۔\nجسٹس محمد علی مظہر نے مزید ریمارکس دیے کہ ذوالفقار علی بھٹو ریفرنس کی عدالتی کارروائی بھی سابق چیف جسٹس قاضی فائز عیسیٰ کے دور میں براہ راست دکھائی گئی، براہ راست عدالتی کارروائی سے متعلق دو رکنی کمیٹی کی تجاویز کی فل کورٹ انتظامی اجلاس سے منظوری ہونا تھا اور آج تک عدالتی کارروائی براہ راست دکھانے کے لیے فل کورٹ اجلاس میں معاملہ زیر غور نہیں آیا۔\nکیس میں ریمارکس دیتے ہوئے جسٹس محمد علی مظہر نے کہا کہ ابھی بھی وہ پائلٹ پروجیکٹ ہی ہے، سپریم کورٹ نے ایک یوٹیوب چینل بھی بنایا، یوٹیوب چینل سے باقی پرائیویٹ ٹی وی چینلز بھی نشریات دکھاتے رہے، پہلا پروجیکٹ پی ٹی وی کے ذریعے براہ راست دکھایا گیا تھا۔\nوکیل حامد خان نے کہا کہ کم از کم پائلٹ پروجیکٹ کے طور پر منظوری کی مثال تو موجود ہے۔\nجسٹس جمال خان مندوخیل نے ریمارکس دیے کہ جس کیس کا آپ حوالہ دے رہے ہیں اس پر عمل درآمد ہو چکا۔ وکیل حامد خان نے کہا کہ میری عدالت سے درخواست ہے کہ لائیو اسٹریمنگ درخواست پر پہلے فیصلہ کیا جائے۔\nآئینی بینچ کے سربراہ جسٹس امین الدین خان نے ریمارکس دیے کہ ایسے ہر درخواست کا پہلے فیصلہ نہیں کیا جائے گا، فیصل صدیقی صاحب کی بھی درخواستیں ہیں سب کو سن کر فیصلہ کریں گے۔\nوکیل حامد خان نے کہا کہ سپریم کورٹ میں 26 ویں ترمیم کے خلاف بہت سی درخواستیں ہیں اور ہر کیس کا تعلق 26 ویں ترمیم سے بنتا ہے، عدالت 26 ویں ترمیم مقدمے میں نوٹسز جاری کر چکی ہے۔\nجسٹس جمال مندوخیل نے استفسار کیا کہ 26ویں آئینی ترمیم کا اس کیس سے کیا تعلق ہے؟ وکیل حامد خان نے بتایا کہ 26ویں آئینی ترمیم کے تحت ہی آئینی بینچز کی تشکیل ہوئی۔\nجسٹس امین الدین خان نے ریمارکس دیے کہ ہم نے 26ویں آئینی ترمیم کیس سماعت کے لیے مقرر کیا لیکن کسی درخواست گزار کی کیس میں تیاری ہی نہیں تھی، ہم آئین پاکستان کے پابند ہیں، اسی لیے آئینی بینچ کیس سن رہا ہے۔\nجسٹس محمد علی مظہر نے کہا کہ آئینی تشریح سے متعلق کیس آئینی بینچ ہی سنے گا۔\nجسٹس جمال خان مندوخیل نے حامد خان سے مکالمہ کرتے ہوئے کہا کہ جو دلائل آپ یہاں دے رہے ہیں وہ 26ویں ترمیم کیس میں دیجیے گا۔\nدوران سماعت، وکیل حامد خان نے جسٹس عائشہ ملک اور جسٹس عقیل عباسی کے اختلافی نوٹ کا حوالہ دیا۔ جسٹس امین الدین خان نے ریمارکس دیے کہ جس اختلافی نوٹ کا آپ حوالہ دے رہے ہیں اس کی اہمیت ہی کیا ہے۔\nجسٹس جمال خان مندوخیل نے کہا کہ بہتر ہے آپ انتظار کریں، دیکھیں مزید کتنے ججز اختلافی نوٹ سے اتفاق کرتے ہیں۔\nجسٹس امین الدین خان نے حامد خان سے مکالمہ کرتے ہوئے کہا کہ سینیئر وکیل ہیں، آپ کو علم ہے اختلافی نوٹ کی کیا اہمیت ہوتی ہے۔\nنظرثانی کیس میں وکیل حامد خان کے دلائل مکمل ہونے کے بعد درخواست گزار کے وکیل مخدوم علی خان نے دلائل دینا شروع کیے۔\nدرخواست گزار کے وکیل مخدوم علی خان کے دلائل\nوکیل مخدوم علی خان نے دلائل دیے کہ پشاور ہائی کورٹ نے 14 مارچ 2024 کو فیصلہ دیا، 12 جولائی کو سپریم کورٹ نے مختصر حکمنامہ دیا، 18 جولائی کو نظرثانی اپیلیں آنا شروع ہوئیں اور 23 ستمبر کو تفصیلی فیصلہ جاری کیا گیا، 21 اکتوبر کو 26ویں آئینی ترمیم منظور ہوئی، جب آرٹیکل 191 اے نہیں تھا اس وقت نظرثانی اپیلیں آرٹیکل 188 کے تحت دائر ہوئیں۔\nجسٹس جمال خان مندوخیل نے سوال کیا کہ کیا آج بھی سپریم کورٹ رولز کا اطلاق ہوتا ہے؟\nوکیل مخدوم علی خان نے کہا کہ آئین کے واضح آرٹیکل 191اے کے ہوتے ہوئے رولز کو فوقیت نہیں دی جا سکتی، اگر 26ویں آئینی ترمیم کے بعد رولز اس سے مطابقت رکھتے ہوں تو انھیں ضرور دیکھا جانا چاہیے۔\nجسٹس جمال خان مندوخیل نے ریمارکس دیے کہ یہ تو سیاسی کیسز ہیں چلتے رہیں گے، پتہ نہیں کل ان کیسز سے کیا فیصلے ہوتے ہیں، ہم رہیں یا نہ رہیں۔ ہمارے سامنے پاناما کیس اور بھٹو ریفرنس کیس کی مثالیں موجود ہیں، ہم تو عام سائلین کے کیسز کے لیے اصول طے کرنے کی بات کر رہے ہیں۔\nوکیل مخدوم علی خان نے کہا کہ جب تک رولز نہیں بن جاتے پریکٹس اینڈ پروسیجر ایکٹ کی شق 2 اے اور آرٹیکل 191 اے کے تحت کم از کم پانچ رکنی آئینی بینچ ہی کیس سنے گا، بینچ کی عددی تعداد 13 نہ ہونے کا اعتراض اٹھایا گیا، مخصوص نشستوں سے متعلق نظرثانی اپیلیں سننے والا بینچ 13 رکنی ہی ہے، دو ججز نے اختلافی نوٹ میں بینچ سے الگ ہونے کا نہیں کہا بلکہ اختلافی نوٹ والے دو ججز نے اپنا الگ فیصلہ لکھا۔\nجسٹس محمد علی مظہر نے ریمارکس دیے کہ ان دو ججز کا تو یہ بھی کہنا ہے کہ ہمارا ووٹ شمار نہ کیا جائے۔\nوکیل مخدوم علی خان نے کہا کہ کل اگر پانچ ججز مزید کہہ دیتے ہیں بینچ کی تشکیل درست نہیں تو اکثریتی فیصلہ سات ججز کا خط ہوگا، آرڈر آف دی کورٹ پر دستخط کیے جائیں گے تو اسے آرڈر آف دی کورٹ کہا جائے گا، ایسی تاریخ رہی ہے آرڈر آف دی کورٹ ہی نہیں ہوتا تھا۔\nجسٹس جمال خان مندوخیل نے ریمارکس دیے کہ فرض کریں اگر کچھ ججز اختلاف کرتے ہیں تو کیا وہ بینچ میں رہیں گے۔ وکیل نے کہا کہ میرٹس پر فیصلہ نہ دینے والے ججز بینچ کا حصہ رہ سکتے ہیں۔\nمخصوص نشستوں سے متعلق نظرثانی اپیلوں پر سماعت کل ساڑھے گیارہ بجے تک ملتوی کر دی گئی۔ مخدوم علی خان کل بھی دلائل جاری رکھیں گے۔",
        "published_date": "Wed, 21 May 2025 15:16:23 UTC",
        "source": "Express Urdu"
    },
    {
        "guid": "a4f4487754529ce2b40aab03f3c37991",
        "title": "پاکستان کی میزبانی میں ہونیوالی چیمپئینز ٹرافی نے نئے ریکارڈ بناڈالے",
        "link": "https://www.express.pk/story/2762455/pakistan-hosted-champions-trophy-smashes-records-2762455/",
        "image_url": "https://img.express.pk/logo/expresslogo.webp",
        "article": "پاکستان کی میزبانی میں ہونیوالی آئی سی سی چیمئینز ٹرافی ٹورنامنٹ کی تاریخ کا سب سے زیادہ دیکھا جانے والا ایڈیشن بن گیا۔\nمیڈیا رپورٹس کے مطابق آئی سی سی چیمپئینز ٹرافی نے 2017 کے ایڈیشن کے مقابلے 19 فیصد ریکارڈ اضافہ دیکھنے میں آیا، حیران کُن طور پر میزبان پاکستان کے پہلے راؤنڈ سے باہر ہونے کے باوجود 368 بلین گلوبل ویونگ منٹ ریکارڈ ہوئے۔\nٹورنامنٹ میں اوسطاً 308 ملین دیکھنے والے منٹ فی اوور تھے، جو کہ کسی بھی آئی سی سی ایونٹ سے ابتک سب سے زیادہ دیکھا جانے والا ایونٹ ہے، چیمپئینز ٹرافی کا فائنل 9 مارچ کو دبئی میں منعقد ہوا اور بھارت نے نیوزی لینڈ کی ٹیمیں مدمقابل آئیں تھی۔\nمزید پڑھیں: چیمپئینز ٹرافی فائنل کی تقریب؛ سب جانتے ہیں اس رویے کے پیچھے کون ہے\nفائنل کو دنیا بھر میں 65.3 بلین لائیو منٹ تک دیکھا گیا جو کہ 2017 کے فائنل کے مقابلے میں 52.1 فیصد زیادہ تھا۔",
        "published_date": "Wed, 21 May 2025 15:16:23 UTC",
        "source": "Express Urdu"
    },
    {
        "guid": "80bce76b14cf6ff39a18404eef7ab326",
        "title": "اس سال مون سون میں زیادہ بارشیں متوقع ہیں، این ڈی ایم اے",
        "link": "https://www.express.pk/story/2762454/heavier-rainfall-expected-this-monsoon-season-says-ndma-2762454/",
        "image_url": "https://img.express.pk/logo/expresslogo.webp",
        "article": "سینیٹر شیری رحمان کی زیرِ صدارت سینیٹ قائمہ کمیٹی برائے موسمیاتی تبدیلی کا اجلاس نیشنل ڈیزاسٹر مینجمنٹ اتھارٹی کی عمارت میں منعقد ہوا۔\nچیئرمین این ڈی ایم اے لیفٹیننٹ جنرل انعام حیدر ملک نے سینیٹ قائمہ کمیٹی کو بریفنگ میں بتایا کہ اس سال مون سون میں زیادہ بارشیں متوقع ہیں، پاکستان میں 26 یا 27 جون کو  مون سون کے داخل ہونے کی توقع ہے، مون سون سیزن جولائی سے 15 ستمبر تک چلتا ہے تاہم اس سال مون سون تین  چار روز قبل آئے گا۔\n \nاین ڈی ایم اے حکام نے بتایا کہ مون سون میں شمالی اور مشرقی پنجاب میں زیادہ بارش ہوگی، گلیشئرز کے پگھلنے سے لوکل فلڈز، نالوں میں طغیانی آئے گی، ملک میں موجودہ ہیٹ ویو کی 6 ماہ پہلے ایڈوائزری جاری کردی تھی، راجن پور اور ڈی جی خان میں بھی زیادہ بارشیں ہوسکتی ہیں، ان اضلاع کو زیادہ توجہ دینے کی ضرورت ہے۔\nحکام نے بتایا کہ پنجاب میں درجہ حرارت میں دو سے تین ڈگری کا فرق آ رہا ہے، سندھ میں 2.5  ڈگری نارمل سے زیادہ درجہ حرارت ہو گا، کے پی میں 1.5 ڈگری فرق ہے۔\nبریفنگ میں بتایا کہ پنجاب میں 344 ملی میٹر بارش ہوتی ہے جبکہ اس بار 388 ملی میٹر بارش ہو سکتی ہے، شمالی  مشرقی  پنجاب میں  بارش پچاس فیصد زیادہ ہوگی، جنوبی پنجاب میں  بھی زیادہ بارش ہوگی۔\nاین ڈی ایم اے کے مطابق سلیمان رینج میں hill torrents نظر آ رہے ہیں، شمالی  کے پی میں کم  جبکہ جنوبی کے پی میں نارمل یا نارمل سے زیادہ بارش ہوگی۔ چترال اور گلیشیر والے کے پی میں بارش کم ہو گی۔\nکے پی میں  عام طور پر 243 ملی میٹر بارش ہوتی ہے، اس سال 300 ملی میٹر بارش ہو سکتی ہے، آزاد کشمیر میں بھی زیادہ بارش ہو گی، بلوچستان میں کم بارش  ہوگی اور درجہ حرارت زیادہ ہوگا۔ مون سون میں کلاوڈ برسٹ بھی زیادہ ہوں  گے۔\nسینیٹر شیری رحمان نے کہا کہ سندھ طاس معاہدہ بھی ہم پر اثر انداز ہو سکتا ہے جس پر چئیرمین  این ڈی ایم اے انعام حیدر ملک نے کہا کہ  سندھ طاس معاہدے پر  اسٹڈی شروع کر رکھی ہے، بھارت کے پاس جو مغربی دریاؤں پر کیپیسٹی تھی وہ اس سے کم پانی  استعمال کر رہے ہیں، اس سال  basin میں 35 فیصد کم پانی ہوگا گزشتہ سال31 فیصد کم تھا۔",
        "published_date": "Wed, 21 May 2025 15:16:26 UTC",
        "source": "Express Urdu"
    },
    {
        "guid": "03c0eacea98bb68b5c5f9bb575e7f771",
        "title": "میرعلی میں پیش آئے افسوس ناک واقعے کی تحقیقات کا آغاز کردیا، آئی ایس پی آر",
        "link": "https://www.express.pk/story/2762453/investigation-launched-into-the-tragic-incident-that-took-place-in-mir-ali-ispr-2762453/",
        "image_url": "https://img.express.pk/logo/expresslogo.webp",
        "article": "آئی ایس پی آر نے کہا ہے کہ سیکیورٹی فورسز کے خلاف بے بنیاد اور گمراہ کن الزامات گردش کر رہے ہیں جو کہ ایک منظم اور گمراہ کن مہم کا حصہ ہیں۔\nآئی ایس پی آر نے کہا ہے کہ 19 مئی کو شمالی وزیرستان کے علاقے میرعلی میں پیش آنے والے افسوس ناک واقعے کے نتیجے میں شہری جانوں کا ضیاع ہوا جس کے بعد بعض حلقوں کی جانب سے سیکیورٹی فورسز کے خلاف بے بنیاد اور گمراہ کن الزامات گردش کر رہے ہیں یہ الزامات مکمل طور پر بے بنیاد ہیں اور ایک منظم گمراہ کن مہم کا حصہ ہیں جس کا مقصد انسداد دہشت گردی کی جاری کارروائیوں میں مصروف سیکیورٹی فورسز کی قربانیوں اور کوششوں کو بدنام کرنا ہے۔\nآئی ایس پی آر کے مطابق ان الزامات کے جواب میں فوری طور پر جامع تحقیقات کا آغاز کردیا گیا، جس کی ابتدائی رپورٹ سے واضح ہوا ہے کہ یہ بزدلانہ اور انسانیت سوز کارروائی بھارتی سرپرستی میں کام کرنے والی فتنہ پرست تنظیم ’’الخوارج‘‘ کی جانب سے کی گئی۔\nپاک فوج کے شعبہ تعلقات عامہ کے مطابق یہ عناصر اپنے بھارتی آقاؤں کے اشارے پر نہ صرف دہشت گردی کی وارداتیں کر رہے ہیں، شہری علاقوں اور معصوم عوام کو ڈھال بنا کر ان مذموم مقاصد کے لیے استعمال کر رہے ہیں، ان کا مقصد سیکیورٹی فورسز اور مقامی آبادی کے درمیان غلط فہمیاں پیدا کرنا ہے تاہم عوام اور سیکیورٹی ادارے مل کر دہشت گردی کی جڑیں اکھاڑنے کے لیے پرعزم ہیں۔\nآئی ایس پی آر نے مزید کہا ہے کہ سیکیورٹی فورسز اس عزم کا اعادہ کرتی ہیں کہ اس انسانیت سوز فعل میں ملوث عناصر کو انصاف کے کٹہرے میں لایا جائے گا۔",
        "published_date": "Wed, 21 May 2025 15:16:26 UTC",
        "source": "Express Urdu"
    },
    {
        "guid": "0a72a65b22a37bbe9f048fcaad11b861",
        "title": "ہسپانوی پارلیمنٹ میں اسرائیل سے اسلحہ کی تجارت روکنے کی قرارداد منظور",
        "link": "https://www.express.pk/story/2762451/spanish-parliament-to-consider-ban-on-arms-trade-with-israel-2762451/",
        "image_url": "https://img.express.pk/logo/expresslogo.webp",
        "article": "اسپین کی پارلیمان نے ایک اہم پیش رفت کرتے ہوئے اسرائیل کے ساتھ اسلحے کی تجارت پر پابندی عائد کرنے کی قرارداد کی منظوری دے دی ہے۔\nیہ اقدام یورپ میں بڑھتے ہوئے عوامی دباؤ اور اسرائیل سے غزہ میں قحط اور نسل کشی کا سلسلہ روکنے کے مطالبے کے تناظر میں سامنے آیا ہے، جو گزشتہ 18 ماہ سے جاری ہے۔\nمنگل کی شب ہسپانوی پارلیمنٹ میں بائیں بازو اور قوم پرست جماعتوں کی جانب سے پیش کردہ ایک قرار داد منظور کی گئی، جس میں مطالبہ کیا گیا کہ ان ممالک کو اسلحے کی فروخت بند کی جائے جو نسل کشی میں ملوث ہوں اور اس میں اسرائیل کا نام واضح طور پر شامل ہے۔\nہسپانوی پارلیمنٹ میں بائیں بازو اور قوم پرست جماعتوں کی جانب سے پیش کی گئی قرارداد کو 176 میں سے 171 ووٹ ملے۔ کنزرویٹو پیپلز پارٹی اور انتہائی دائیں بازو کی ووکس پارٹی نے اس قرارداد کے خلاف ووٹ دیا۔\nقرارداد کے متن کے مطابق اسرائیل کو اس طرح کے کسی بھی مواد کی فروخت نہ کی جائے جو اسرائیلی فوج کو مضبوط کرسکے۔ قرارداد میں اسپین کے غیر ملکی تجارت کے قانون میں اصلاحات کی سفارش بھی کی گئی\nخبر رساں اداروں کے مطابق ہسپانوی قانون سازوں نے بھی اس قرارداد کو سراہا۔\nیہ پارلیمانی اقدام ہسپانوی وزیراعظم پیدرو سانچیز کی پیر کے روز کی گئی اپیل کے بعد سامنے آیا ہے، جس میں انہوں نے اسرائیل کو بین الاقوامی ثقافتی تقریبات، جیسے یورو ویژن گیتوں کے مقابلے، سے باہر رکھنے کا مطالبہ کیا تھا۔ انہوں نے روس کی مثال دی جسے یوکرین پر حملے کے بعد ایسی تقریبات سے باہر کردیا گیا تھا۔\nمیڈرڈ میں ایک کانفرنس سے خطاب کرتے ہوئے سانچیز، جو خود ایک سوشلسٹ اور مقبوضہ فلسطینی علاقوں میں اسرائیلی پالیسیوں کے دیرینہ ناقد ہیں، نے کہا: ’’ہم ثقافت میں بھی دہرے معیار کی اجازت نہیں دے سکتے۔‘‘\nانہوں نے مزید وضاحت کی کہ ’’جب تین سال قبل روس کو بین الاقوامی مقابلوں سے باہر نکالا گیا تو کسی کو حیرت نہیں ہوئی۔ اسی اصول پر اسرائیل کو بھی شامل نہیں ہونا چاہیے۔‘‘\nاس سے قبل، اپریل 2024 کے اواخر میں، ہسپانوی حکومت نے اسرائیلی کمپنی سے گولہ بارود خریدنے کا معاہدہ یکطرفہ طور پر منسوخ کردیا تھا۔ حکومت نے اس فیصلے کی وجہ ’’عوامی مفاد سے متعلق عوامل‘‘ قرار دیتے ہوئے واضح کیا کہ وہ اسرائیلی اسلحہ کی درآمد کےلیے کسی لائسنس کی منظوری نہیں دے گی۔\nہسپانوی حکومت نے اعلان کیا کہ وہ اسرائیل کے ساتھ فوجی تعاون کا دائرہ وسیع پیمانے پر جائزے کے تحت رکھے ہوئے ہے۔ اس نے یہ بھی تصدیق کی کہ 7 اکتوبر 2023 کے بعد اسپین نے اسرائیل سے کوئی اسلحہ خریدا یا بیچا نہیں ہے، اور یہ پالیسی آئندہ بھی جاری رہے گی۔ مزید برآں، 7 اکتوبر سے قبل اسرائیلی کمپنیوں کے ساتھ کیے گئے تمام معاہدے بھی غیر مؤثر تصور کیے جائیں گے، جس سے غزہ میں جاری اسرائیلی مظالم کے خلاف اسپین کی سخت پالیسی واضح ہوتی ہے۔\nیاد رہے کہ وزیر اعظم سانچیز نے گزشتہ برس ہی عالمی برادری سے مطالبہ کیا تھا کہ وہ اسرائیل کو اسلحہ کی فراہمی بند کرے۔\nاس کے جواب میں، اسرائیلی وزارت خارجہ نے یروشلم میں قائم ہسپانوی قونصل خانے پر پابندی عائد کردی، جس کے تحت اب وہ فلسطینیوں کو قونصلر خدمات فراہم نہیں کر سکتا۔\nاسپین نے یورپی یونین کے رکن ممالک سے اپیل کی ہے کہ وہ اسرائیل کے ساتھ آزادانہ تجارت کے معاہدے کو معطل کریں، اسرائیل کے غزہ اور لبنان میں اقدامات کی روشنی میں۔\nنومبر 2024 میں، اسپینی حکومت نے دو ایسے بحری جہازوں کو بھی اپنی بندرگاہوں پر لنگر انداز ہونے سے روک دیا، جن کے متعلق شبہ تھا کہ وہ اسرائیل کے لیے اسلحہ اور فوجی سامان لے کر جا رہے ہیں۔\nواضح رہے کہ امریکی حمایت سے اسرائیل غزہ میں نسل کشی پر مبنی اپنی جنگ جاری رکھے ہوئے ہے، جس کے نتیجے میں اب تک 1,75,000 سے زائد افراد ہلاک یا زخمی ہو چکے ہیں، جن میں اکثریت خواتین اور بچوں کی ہے، جب کہ 11 ہزار سے زائد افراد تاحال لاپتا ہیں۔",
        "published_date": "Wed, 21 May 2025 15:16:26 UTC",
        "source": "Express Urdu"
    },
    {
        "guid": "bbb26813e984e59e5abb244352494cb5",
        "title": "وزیراعظم اور فیلڈ مارشل عاصم منیر ہنگامی دورے پر کوئٹہ پہنچ گئے",
        "link": "https://www.express.pk/story/2762450/the-prime-minister-and-field-marshal-asim-munir-will-pay-an-emergency-visit-to-quetta-today-2762450/",
        "image_url": "https://img.express.pk/logo/expresslogo.webp",
        "article": "وزیراعظم  شہباز شریف اور فیلڈ مارشل سید عاصم منیر ہنگامی دورے پر کوئٹہ پہنچ گئے۔\nوزیر اعظم آفس کی جانب سے جاری بیان کے مطابق وزیرِ اعظم اور فیلڈ مارشل کو خضدار میں بھارتی سرپرستی میں سرگرم دہشتگردوں کی جانب سے اسکول کی بچیوں اور اساتذہ  پر حملے کے حوالے سے بریفنگ دی جائے گی۔\nوزیرِ اعظم اور فیلڈ مارشل حملے میں زخمی ہونے والوں کی عیادت بھی کریں گے۔\nفیلڈ مارشل سید عاصم منیر کے اعزاز میں آج شام ایوان صدر میں منعقد ہونے والی تقریب کو خضدار میں اندوہناک حملے کی وجہ سے انہی کی درخواست پر مؤخر کر دیا گیا۔",
        "published_date": "Wed, 21 May 2025 15:16:27 UTC",
        "source": "Express Urdu"
    },
    {
        "guid": "7835d767e4448dc06383857f4362d255",
        "title": "شادی کے بعد بہو پر نہیں بیٹے پر چیل کی طرح نظر ہوگی، نادیہ جمیل",
        "link": "https://www.express.pk/story/2762449/after-marriage-one-will-look-at-the-son-like-an-eagle-not-the-daughter-in-law-says-nadia-jamil-2762449/",
        "image_url": "https://img.express.pk/logo/expresslogo.webp",
        "article": "پاکستان شوبز کی اداکارہ نادیہ جمیل نے بیٹے کی پرورش اور شادی کے بعد بہو سے تعلقات سے متعلق بیان دیا ہے جو سوشل میڈیا پر وائرل ہورہا ہے۔\nنادیہ جمیل نے ایک حالیہ انٹرویو میں گفتگو کرتے ہوئے خوشخبری سُنائی ہے ان کے بیٹے کی آئندہ ماہ بات پکی ہوگی اور اگلے سال بیٹے کی شادی بھی متوقع ہے۔\nانہوں نے کہا کہ بیٹے کی شادی کے بعد وہ بہو کے بجائے بیٹے پر چیل کی طرح نظر رکھیں گی تاکہ دیکھ سکیں کہ کہیں وہ کسی کی بیٹی کے ساتھ کوئی حق تلفی تو نہیں کر رہا یا اس کو پرایا محسوس تو نہیں ہونے دے رہا کیونکہ یہ گھر اس کا بھی ہے۔\nنادیہ کا کہنا تھا کہ یہ میرا کام ہے کہ میں دیکھوں کہ میرا بیٹا اپنی بیوی کو گھر میں کم تر یا چھوٹا تو محسوس نہیں کروا رہا، ان کا کہنا تھا کہ یہ ماؤں کا کام ہے کہ وہ اپنے بیٹوں کی اچھی تربیت کریں اور انہیں آگاہ کریں عورت کی آزادی اس کا حق ہے وہ ایک امانت ہے جو اللہ نے باپ کو دی اور اب آپ کو دی کہ آپ اسے سنبھالو۔\nان کا کہنا تھا کہ شوہر اور بیوی کو اپنا تعلق ایسا بنانا چایئے کہ وہ ایک دوسرے سے رائے مشورے کر کے آگے بڑھیں۔ \nنادیہ جمیل کی یہ ویڈیو سوشل میڈیا پر وائرل ہو رہی ہے جس پر صارفین انہیں خوب سراہتے ہوئے ماؤں کو بیٹوں کی اسی طرح پرورش کرنے کا مشورہ دے رہے ہیں۔",
        "published_date": "Wed, 21 May 2025 15:16:27 UTC",
        "source": "Express Urdu"
    },
    {
        "guid": "e6222b36078726e67bd205acc974957c",
        "title": "بھارتی میڈیا کا ’جھوٹ کا کارخانہ‘ بے نقاب: ارناب گوسوامی کے خلاف مقدمہ درج",
        "link": "https://www.express.pk/story/2762448/indian-media-factory-of-lies-exposed-case-registered-against-arnab-goswami-2762448/",
        "image_url": "https://img.express.pk/logo/expresslogo.webp",
        "article": "بنگلورو میں متنازع بھارتی ٹی وی اینکر ارناب گوسوامی اور حکمراں جماعت بی جے پی کے آئی ٹی سیل کے سربراہ امیت مالویہ کے خلاف جھوٹی خبریں پھیلانے کا مقدمہ درج کرلیا گیا ہے۔\nذرائع ابلاغ کے مطابق انڈین یوتھ کانگریس کی جانب سے دائر کی گئی درخواست میں الزام لگایا گیا ہے کہ گوسوامی اور مالویہ نے پاکستان اور بھارت کے درمیان حالیہ کشیدگی کے دوران جان بوجھ کر جھوٹی معلومات پھیلانے کی منظم مہم چلائی۔\nدرخواست گزاروں کا مؤقف ہے کہ اس عمل سے نہ صرف بھارتی عوام کو گمراہ کیا گیا بلکہ بین الاقوامی سطح پر بھی بھارت کی بدنامی ہوئی۔\nیہ خبر بھی پڑھیے: امریکی پروفیسر بھی ارناب گوسوامی کی بکواس برداشت نہ کرسکیں، شو چھوڑ کر چلی گئیں\nیہ واقعہ اس وقت سامنے آیا ہے جب گزشتہ روز جارج ٹاؤن یونیورسٹی کی معروف پروفیسر کرسٹین فیئر نے گوسوامی کے شو کو ’’جنگجو اور شورشرابے بھرے ماحول‘‘ کو وجہ بتاتے ہوئے چھوڑ دیا تھا۔ فیئر نے اپنے بیان میں کہا تھا کہ ’’جب ہر طرف صرف چیخ پکار ہو رہی ہو تو ایسے شو میں بیٹھنے کے بجائے دنیا میں کرنے کو بہت سی اہم چیزیں موجود ہیں۔‘‘\nیہ پہلی بار نہیں ہے جب ارناب گوسوامی کے صحافتی معیار پر سوال اٹھائے گئے ہیں۔ پاک بھارت کشیدگی کے دوران ان کے چینل نے بار بار ایسی خبریں نشر کیں جنہیں بعد میں جھوٹا ثابت کیا گیا۔ ماہرین کے مطابق یہ مقدمہ درحقیقت بھارتی میڈیا میں پھیلے ہوئے ’’جھوٹ کے کارخانے‘‘ کے خلاف ایک اہم قانونی کارروائی ہے۔",
        "published_date": "Wed, 21 May 2025 15:16:27 UTC",
        "source": "Express Urdu"
    },
    {
        "guid": "b7d2b82e96a79f4a03f8bd0b646d3656",
        "title": "حالیہ جنگ 1971 اور 1965 سے زیادہ خطرناک تھی، بیرسٹر گوہر",
        "link": "https://www.express.pk/story/2762447/imran-khan-ne-kaha-he-establishment-ke-sath-muzakrat-ke-drwaze-kbhi-bnd-nai-honge-barrister-gohar-2762447/",
        "image_url": "https://img.express.pk/logo/expresslogo.webp",
        "article": "چیئرمین پی ٹی آئی بیرسٹر گوہر علی خان کا کہنا ہے کہ 1971 ہو یا 1965 ان دونوں جنگوں سے زیادہ خطرناک حالیہ جنگ تھی، دونوں ممالک نیوکلیئر پاور ہیں اس میں پاکستان کو کامیابی ملنا اعزاز کی بات ہے۔\nاسلام آباد ہائیکورٹ میں میڈیا سے گفتگو کے دوران، بیرسٹر گوہر علی خان نے کہا کہ انڈیا کا غرور خاک میں مل گیا ہے، پوری قوم اتحاد قائم کرے اور متحد رہے اگر انڈیا نے دوبارہ کچھ ایسا کیا تو پوری قوم ملکر جواب دے گی۔\nچیئرمین پی ٹی آئی نے کہا کہ جنگ کی فضاء اب بھی موجود ہے لیکن اللہ نے افواج پاکستان کو کامیابی سے نوازا ہے، پاکستان کو اللہ نے اس کامیابی سے نوازا جس کا تصور ہم نے خود بھی نہیں کیا تھا۔\nانہوں نے کہا کہ رابطے بحال نہیں ہوئے لیکن بانی پی ٹی آئی نے کہا ہے کہ اسٹیبلشمنٹ کے ساتھ مذاکرات کے دروازے کبھی بند نہیں ہوں گے، پی ٹی آئی پاکستان کی بڑی جماعت ہے اور عمران بڑے لیڈر ہیں اس لیے یہ سختیاں اب ختم ہوں۔\nبیرسٹر گوہر علی خان نے کہا کہ آرمی چیف کو جو فیلڈ مارشل کا اعزاز ملا ہے اس کے بعد ان پر اور زمہ داری عائد ہوتی ہے، ہمارا افواج کے ساتھ کوئی جھگڑا نہیں ہم اپنی افواج کے ساتھ کھڑے ہیں۔ پی ٹی آئی اپنی افواج کے ساتھ کھڑی رہی ہے اور ساتھ دیا ہے۔\nانہوں نے کہا کہ فوج کا سیاست میں کوئی کردار نہیں ہونا چاہیے، ایک اہم ادارہ ہے اور سیاست پر اثرانداز رہا ہے تو درخواست یہی ہے کہ بہتری کی طرف لے جانے میں جو اپنا کردار ادا کرسکتا ہے کرے۔\nچیئرمین پی ٹی آئی بیرسٹر گوہر علی خان کا کہنا تھا کہ ہائیکورٹ اس لیے آئے تاکہ خان صاحب کا کیس لگ سکے، 2 سال سے زائد ہوگیا خان صاحب جیل میں ہیں جو سراسر زیادتی ہے۔",
        "published_date": "Wed, 21 May 2025 15:16:27 UTC",
        "source": "Express Urdu"
    },
    {
        "guid": "2e727b05642eb40f5ac344000b77a1ed",
        "title": "افغانستان سے امریکی فوجی انخلا اور کابل ایئرپورٹ دھماکے کی نئی تحقیقات کا حکم",
        "link": "https://www.express.pk/story/2762445/us-military-withdrawal-from-afghanistan-and-new-investigation-ordered-into-kabul-airport-bombing-2762445/",
        "image_url": "https://img.express.pk/logo/expresslogo.webp",
        "article": "امریکی وزیر دفاع پيٹ ہيگسيتھ نے 2021 میں افغانستان سے ہونے والے امریکی فوجی انخلا اور کابل ایئرپورٹ پر ہونے والے خودکش دھماکے کی نئی تحقیقات کا حکم دے دیا ہے، جس میں امریکی فوجیوں اور افغان شہریوں کی ہلاکتیں ہوئی تھیں۔\nصدر ڈونلڈ ٹرمپ اور ہيگسيتھ نے بارہا بائیڈن انتظامیہ پر اس انخلا کی شدید تنقید کی ہے، جسے ہيگسيتھ نے منگل کو ’’تباہ کن اور شرمناک‘‘ قرار دیا۔ انہوں نے کہا کہ نئی تحقیق میں گواہوں کے انٹرویوز کیے جائیں گے، فیصلہ سازی کا جائزہ لیا جائے گا اور ’’سچائی سامنے لائی جائے گی‘‘۔\nپینٹاگون، یو ایس سینٹرل کمانڈ، محکمہ خارجہ اور کانگریس کی جانب سے اس انخلا کے متعدد جائزے پہلے ہی کیے جاچکے ہیں، جن میں سیکڑوں انٹرویوز اور ویڈیوز، تصاویر اور دیگر ڈیٹا کا تجزیہ شامل تھا۔ یہ واضح نہیں کہ نئی تحقیق کون سی نئی مخصوص معلومات حاصل کرنا چاہتی ہے۔\nپینٹاگون کی جانب سے کہا گیا ہے کہ کابل ایئرپورٹ پر تیرہ امریکی فوجیوں کی ہلاکت اور اربوں ڈالر کے ہتھیاروں سے محرومی کو نظر انداز نہیں کرسکتے۔\nافغانستان سے انخلا کے آخری دنوں میں ایبی گیٹ پر ہونے والے دھماکے میں 13 امریکی فوجیوں اور 170 افغان شہریوں کی ہلاکت ہوئی تھی، جبکہ درجنوں زخمی ہوئے تھے۔ اس واقعے نے وسیع پیمانے پر بحث و تنقید کو جنم دیا تھا، جس میں کابل سے نکلنے کے لیے ایئرپورٹ پر امڈتے ہوئے مایوس افغان شہریوں کی دل دہلا دینے والی تصاویر نے مزید شدت پیدا کی تھی۔ کچھ افغان تو امریکی فوجی طیاروں سے چمٹ گئے تھے جبکہ وہ اڑان بھر رہے تھے۔\n2023 میں ایک تفصیلی امریکی فوجی جائزہ کا حکم دیا گیا تھا تاکہ انٹرویوز کیے جانے والے افراد کی تعداد میں اضافہ کیا جا سکے، بعد ازاں دھماکے میں زخمی ہونے والے ایک میرین نے بتایا تھا کہ اسنائپرز نے ممکنہ بمبار کو دیکھا تھا لیکن اسے نشانہ بنانے کی اجازت نہیں مل سکی تھی۔",
        "published_date": "Wed, 21 May 2025 15:16:30 UTC",
        "source": "Express Urdu"
    },
    {
        "guid": "b55a0d34ec128a706d8d379de0f7666e",
        "title": "عمران خان کا لاہور کی تفتیشی ٹیم کے ساتھ شامل تفتیش ہونے سے دوسرے دن بھی انکار",
        "link": "https://www.express.pk/story/2762444/imran-khan-refuses-to-join-lahore-investigation-team-for-second-day-2762444/",
        "image_url": "https://img.express.pk/logo/expresslogo.webp",
        "article": "بانی پی ٹی آئی عمران خان نے لاہور کی تفتیشی ٹیم کے ساتھ شامل تفتیش ہونے سے دوسرے دن بھی انکار کردیا۔\nایکسپریس نیوز کے مطابق ڈی ایس پی جاوید آصف کی سربراہی میں آنے والی 13 رکنی ٹیم نے عمران خان کے تین ٹیسٹ پولی گرافک، فوٹو گرامیٹک اور وائس میچنگ ٹیسٹ کیے جانے تھے۔\nعمران خان نے ٹیسٹ نہ کرانے کا تفتیشی ٹیم کو اپنا موقف تحریری شکل میں بھجوایا اور لکھا کہ ان  ٹیسٹ کے ذریعے پراسیکیوشن مجھے پھنسانا چاہتی ہے، میرے آٹھ مقدمات میں ضمانتیں عدالت عالیہ میں زیر سماعت ہیں۔\nتفتیشی ذرائع کا کہنا ہے کہ ملزم ٹیسٹ نہیں کروائے گا تو تفتیش کیسے مکمل ہوسکتی ہے؟ ان ٹیسٹوں کے مکمل ہونے سے ہی پتا چل سکتا ہے کہ یہ تمام شواہد درست ہیں یا نہیں،ٹیسٹ نہ ہوئے تو تفتیش کا عمل کیسے اگے بڑھے گا۔\nیہ پڑھیں : تفتیشی ٹیم کی اڈیالہ جیل آمد؛ عمران خان نے پولی گرافک ٹیسٹ کرانے سے انکار کردیا\nذرائع کا کہنا ہے کہ عمران خان سے تفتیش اور ٹیسٹ کے لیے لاہور پولیس کی 13 رکنی ٹیم دو دن سے راولپنڈی میں موجود ہے، تفتیشی ٹیم نے نومئی کے لاہور کے 11 مقدمات کے حوالے سے تفتیش کرنی تھی۔\nتفتیشی افسران میں انسپکٹرز محمد عالم، ممتاز حسین، تصدق حسین، رانا محمد ارحم، زاہد سلیم، محمد فیاض، محمد نوید، رانا محمد اکمل، محمد سلیم سندھو  شامل ہیں جب کہ فارنزک ٹیم کے تکنیکی ماہرین میں عابد ایوب، وقاص خالد قریشی، عثمان احمد خالد شامل ہیں۔\nعمران خان کے انکار کے بعد تفتیشی ٹیم اڈیالہ جیل سے واپس روانہ ہوگئی۔",
        "published_date": "Wed, 21 May 2025 15:16:33 UTC",
        "source": "Express Urdu"
    },
    {
        "guid": "13800c48076e2c112cf81f5bba989725",
        "title": "چین کے ساتھ تعلقات پاکستان کی خارجہ پالیسی کا اہم جزو ہیں، صدر مملکت",
        "link": "https://www.express.pk/story/2762443/president-zardari-message-on-the-74th-anniversary-of-pakistan-china-diplomatic-relations-2762443/",
        "image_url": "https://img.express.pk/logo/expresslogo.webp",
        "article": "صدر مملکت آصف علی زرداری نے پاک چین سفارتی تعلقات کی 74 ویں سالگرہ پر پاکستان اور چین کے عوام اور قیادت کو مبارکباد دی ہے۔\nاپنے پیغام میں صدر آصف علی زرداری نے کہا کہ پاکستان چین کے ساتھ اپنے تاریخی تعلقات کو قدر کی نگاہ سے دیکھتا ہے، چین کے ساتھ تعلقات پاکستان کی خارجہ پالیسی کا اہم جزو ہیں، پاکستان \"ون چائنا\" پالیسی کے اصولی مؤقف کا مضبوط حامی ہے۔\n صدر مملکت نے کہا کہ گزشتہ 7 دہائیوں کے دوران دونوں ممالک کے مابین تعلقات مضبوط سے مضبوط تر ہوئے ہیں، پاکستان اور چین آہنی بھائی اور تزوایراتی تعاون شراکت داری میں بندھے ہیں، پاکستان اور چین کے مابین سدا بہار دوستی ہے،  ہر مشکل وقت میں پاکستان کا ساتھ دینے پر چینی حکومت اور عوام کے مشکور ہیں۔\nآصف علی زرداری نے کہا کہ پاکستان کی معاشی و سماجی ترقی میں چین کا اہم کردار ہے، پاک چین تعلقات باہمی اعتماد، احترام  اور خیر سگالی کے جذبات پر مبنی ہیں، دونوں برادر ممالک مشترکہ خوشحالی، امن و استحکام اور خطے میں روابط کے فروغ کے خواہاں ہیں۔\n صدر مملکت نے کہا کہ دونوں ممالک خطے اور دنیا کو درپیش چیلنجز سے نمٹنے کیلئے مل کرکام کرتے رہیں گے، چین نے پاکستان کے دفاعی شعبے کی مضبوطی میں اہم کردار ادا کیا ہے، پاک چین اقتصادی راہداری دونوں ممالک کے مابین تعلقات کی درخشاں مثال ہے، پاک چین اقتصادری راہداری نے پاکستان کی معیشت ، بنیادی ڈھانچے  اور توانائی کے شعبے پر مثبت اثرات چھوڑے ہیں۔\nصدر مملکت نے مستقبل میں چین کے ساتھ تعلقات مزید وسیع کرنے کے عزم کا اعادہ کرتے ہوئے کہا کہ پاکستان معیشت، ٹیکنالوجی ، دفاع، تعلیم  اور تجارت کے شعبوں میں دوطرفہ تعلقات کو مزید وسعت دینے کا خواہاں ہے۔",
        "published_date": "Wed, 21 May 2025 15:16:36 UTC",
        "source": "Express Urdu"
    },
    {
        "guid": "b9c14d74655e2034f9d08719fd7a17a2",
        "title": "پاک بنگلادیش سیریز؛ نظرثانی شدہ شیڈول کا اعلان ہوگیا",
        "link": "https://www.express.pk/story/2762442/pakistan-bangladesh-series-revised-schedule-officially-announced-2762442/",
        "image_url": "https://img.express.pk/logo/expresslogo.webp",
        "article": "پاکستان کرکٹ بورڈ (پی سی بی) نے بنگلادیش کے خلاف تین ٹی ٹوئنٹی میچوں کی سیریز کے لیے نظرثانی شدہ شیڈول کا اعلان کردیا۔\nبورڈ کی جانب سے جاری کردہ اعلامیے کے مطابق پاکستان اور بنگلادیش کے درمیان 3 ٹی20 میچز کی سیریز کے میچز 28 مئی سے یکم جون تک لاہور کے قذافی اسٹیڈیم میں کھیلے جائیں گے۔\nسیریز کا پہلا میچ 28 مئی، دوسرا میچ 30 مئی اور تیسرا میچ اتوار، یکم جون کو کھیلا جائے گا۔\nمزید پڑھیں: بنگلادیش نے نئے شیڈول پر بھی اعتراض اٹھادیا\nبنگلادیشی ٹیم 25 مئی کو لاہور پہنچے گی، سیریز سے قبل 26 اور 27 مئی کو ٹیم پریکٹس سیشنز میں حصہ لے گی۔\nمزید پڑھیں: بنگلادیش کیخلاف پاکستان کے اسکواڈ کا اعلان، بابراعظم، رضوان پھر باہر\nقبل ازیں خبر سامنے آئی تھی کہ بنگلادیشی بورڈ نے کنڈیشنز سے ہم آہنگی اور پریکٹس کیلئے شیڈول تھوڑا آگے بڑھانے کی درخواست کی تھی۔",
        "published_date": "Wed, 21 May 2025 15:16:38 UTC",
        "source": "Express Urdu"
    },
    {
        "guid": "909fe6715a977b318b38fd8f481a22c1",
        "title": "پاک بھارت مذاکرات سعودی عرب یا امارات میں ہوسکتے ہیں، امریکی دباؤ بنیادی کردار ادا کرے گا، وزیراعظم",
        "link": "https://www.express.pk/story/2762441/pakistan-and-india-will-determine-the-venue-for-talks-us-will-play-a-key-role-says-pm-2762441/",
        "image_url": "https://img.express.pk/logo/expresslogo.webp",
        "article": "وزیر اعظم شہباز شریف نے کہا ہے کہ پاکستان اور بھارت مذاکرات کے لئے سعودی عرب اور یو اے ای میں سے کسی ایک مقام کا تعین کریں گے، مذاکرات کے دوران امریکا بنیادی کردارادا کرے گا،اسرائیل نے جنگ کے دوران بھارت کی بھرپور مدد کی لیکن ہم نے فتح پائی۔\nرپورٹ کے مطابق اسلام آباد میں سینئر صحافیوں سے گفتگو کرتے ہوئے انہوں نے کہا کہ پاکستان نے جنگ بندی کے لئے قطعاً کوئی درخواست نہیں کی تھی، اگر ہم نے جنگ بندی کی درخواست کی ہوتی تو عالمی برداری بتا دیتی۔\nوزیراعظم نے کہا کہ ڈی جی ملٹری آپریشنز کی گفتگو میں یہ طے پایا کہ دونوں ممالک کی افواج جنگ سے پہلی پوزیشن پر جائیں گی، دونوں ممالک کی افواج پہلے والی پوزیشن پر کب جائیں گی اس کاٹائم فریم بھی نہیں بتا سکتے۔\nان کا کہنا تھا کہ پاکستان اور بھارت مذاکرات کے لئے سعودی عرب اور یو اے ای میں سے کسی ایک مقام کا تعین کریں گے، مذاکرات کے دوران امریکا بنیادی کردارادا کرے گا، مشیر قومی سلامتی و ڈی جی آئی ایس آئی پاکستان کی نمائندگی کریں گے۔\nشہباز شریف نے کہا کہ پسرور میں ایک چوکی پر ہماری افواج نے ڈٹ کر مقابلہ اور پیچھے نہیں ہٹے، حالانکہ پسرور کی اس چیک پوسٹ پر ایک جوان اور8 شہری شہید ہوئے، پسرور چیک پوسٹ ہمارے بہادر سپاہی آخری فوجی تک لڑ ے اور اپنی چیک پوسٹ کو نہیں چھوڑا۔\nوزیراعظم سے سوال کیا گیا کہ پاک بھارت جنگ کے دوران کیا اسرائیلی بھارت میں موجود تھے، انہوں نے جواب دیتے ہوئے کہا کہ اطلاعات ہیں کہ اسرائیل کے لوگ بھارت میں موجود تھے، اسرائیل نے جنگ کے دوران بھارت کی بھرپور مدد کی لیکن ہم نے فتح پائی۔\nان کا کہنا تھا کہ اللہ کے کرم سے ہماری فتح ہوئی، پاکستان نے بھارت پر حملے میں جوالفتح میزائل استعمال کیا وہ پاکستان کا اپنا بنایا ہوا تھا، آرمی چیف نے اس پوری جنگ کو تمام افواج کی طرف سے لیڈ کیا، ہم نے دعائے خیر بھی کی اور پھر فتح بھی نصیب ہوئی۔\n’رات ڈھائی بجے مجھے آرمی چیف کا غصے سے بھرا فون آیا‘\nوزیراعظم نے کہا کہ رات ڈھائی بجے مجھے آرمی چیف کا غصے سے بھرا فون آیا، آرمی چیف نے فون پر کہا کہ بھارت نے حملے کی تیاری کرلی ہے، میں نے آرمی چیف کو کہا کہ ہمیں کوئی مسئلہ نہیں ہے، بھارت کو جواب دیں، آگے بڑھیں۔\nانہوں نے کہا کہ ہم نے اپنے سے 5 گنا بڑے ملک کو جو معاشی اوردفاعی لحاظ سے بہت آگے ہے کو بھرپور جواب دیا، بھارت خود کو علاقے کا ایس ایچ او سمجھتا تھا، ہم نے اس کا غرور توڑا، ہم نے صر ف اور صرف اللہ کی رضاکے لئے ملک کی حفاظت کی۔\nوزیراعظم نے کہا کہ ہم نے بھارت کو ایسا جواب دیا کہ اس کاگھمنڈ توڑدیا، ہم چاہتے ہیں کہ ہماری خوشحالی اوردفاع ساتھ ساتھ چلیں۔\n’پاکستان نے بھارت کے 6 طیارے تباہ کیے، ڈرون گرائے، یہ ہمارا ماسٹر اسٹروک تھا‘\nانہوں نے کہا کہ میں نے کاکول اکیڈمی میں دنیا کو آفر کی تھی کہ پہلگام حملے کی تحقیقات کروالیں ہم نے کوئی حملہ نہیں کیا، دنیا نے پاکستان کی بات کوتسلیم کیا اورہماری غیرجانبدارارنہ آفر کو قبول بھی کیا۔\nان کا کہنا تھا کہ بھارت نے پہلے حملہ کیا جس کے جواب میں پاکستان نے بھارت کے 6 طیارے تباہ کئے، ڈرون گرائے، یہ ہمارا ماسٹر اسٹروک تھا، ہم نے بھارت کا ایس یو400 سسٹم تباہ کیا، ہم بھارت کے مزید طیارے بھی گراسکتے تھے لیکن ہم نے مکمل احتیاط برتی۔\n’ہم نے چینی ٹیکنالوجی کا بھرپورفائدہ اٹھایا، ہم دنیا میں چین کی مارکیٹنگ کنٹری بن گئے‘\nشہباز شریف کا کہنا تھا کہ ہم علاقے میں امن چاہتے تھے اور اس جنگ کی آگ کو بڑھانا نہیں چاہتے تھے جس کی وجہ سے ہم نے تحمل کامظاہرہ کیاورنہ ہم ان کے پرخچے اڑاسکتے تھے، جنگ کے دوران ہمارے تمام دفاعی اداروں میں مکمل کوآرڈی نیشن موجود تھا۔\nوزیراعظم نے ہنستے ہوئے کہا آج بھی ہم نے چینی ٹیکنالوجی کابھرپورفائدہ اٹھایا ہے، ہم دنیا بھرمیں چین کی مارکیٹنگ کنٹری بن گئے ہیں، جنگ کے دوران ترکیہ، سعودی عرب، یواے ای، آذربائیجان نے ہمارا بے پناہ ساتھ دیا، چین ہمارے ساتھ مکمل طور پر کھڑا ہے۔\n’ہم نے جنرل عاصم منیر کو فیلڈ مارشل بنایا، آپ مجھے پولیٹیکل فیلڈ مارشل کہہ لیں‘\nانہوں نے کہا کہ آرمی چیف نے فرنٹ سے لیڈ کیا، ہم نے اسی لیے ان کو فیلڈ مارشل بنایا ہے، وزیراعظم سے صحافیوں نے سوال  کیا کہ آرمی چیف کو تو فیلڈ مارشل بنادیا گیا ہے، آپ کیا بنے ہیں، وزیراعظم نے ہنستے ہوئے جواب دیا کہ مجھے پولیٹیکل فیلڈ مارشل کہہ لیں۔\nصحافیوں نے سوال کیا کہ تحریک انصاف کے لوگوں کو دیگر ممالک میں بھیجے جانے والے وفود میں شامل کیوں نہیں کیا گیا، وزیراعظم نے جواب دیا کہ دیگر ممالک میں جو وفود جا رہے ہیں وہ حکومتی سطح پر جا رہے ہیں۔\n’پی ٹی آئی کو مذاکرات میں بٹھا کر رسک نہیں لے سکتے‘\nان کا کہنا تھا کہ تحریک انصاف کے کچھ لوگوں نے بھارتی چینلز پر بیٹھ کرجو گفتگو کی ہے، اس کے بعد کیا ہم یہ رسک لے سکتے ہیں کہ ان کو ایسے مذاکرات میں جاکر بیٹھایا جائے۔\nانہوں نے کہا کہ حکومت اپنی مدت پوری کرے گی یہ اللہ جانتاہے ہم صرف اپناکام کرتے ہیں ہمیں اس کے علاوہ کوئی بات نہیں کرنی۔\n’مذاکرات میں اپنے لیڈر نواز شریف کے وژن کا فائدہ اٹھائیں گے‘\nوزیراعظم نے کہا کہ نواز شریف ہمارے لیڈر ہیں وہ ہرجگہ ہمارے ساتھ موجود ہیں، نوازشریف صاحب کا بڑا تجربہ ہے جب بھی مذاکرات شروع ہوں گے تو نواز شریف کے وژن کا فائدہ اٹھائیں گے، بھارت اب بھی کہہ رہا ہے ہمارا شملہ معاہدہ موجود ہے بات چیت دوطرفہ ہونی چاہئے۔\n’مذاکرات میں سعودی عرب، یواے ای دباؤ ڈال سکتے ہیں اورامریکا سب سے زیادہ دباؤڈال سکتا ہے‘\nشہباز شریف نے کہا کہ ہمارا مؤقف ہے کہ یہ خام خیالی ہوگی کہ ہم معاملات دوطرفہ مذاکرات میں حل کرسکتے ہیں، سعودی عرب، یواے ای دباؤ ڈال سکتے ہیں اورامریکا سب سے زیادہ دباؤڈال سکتا ہے، ایجنڈا لاجائے،باقاعدہ پلان کرکے بات چیت کریں۔\nانہوں نے کہا کہ کشمیر، پانی، تجارت اور دہشتگردی پر بات ہونی چاہئے، ہم ان کی دہشتگردی کا شکار ہیں، بھارتی جاسوس کلبھوشن یادیو یہاں ہمار ی حراست میں ہے۔\nوزیراعظم نے کہا کہ ہماری پالیسی بالکل واضح ہے ہم کسی قسم کی دہشتگردی میں ملوث نہیں ہیں اورنہ ہوں گے، ہم خطے کو امن واقتصادی خوشحالی کو ساتھ لیکر چلنا چاہتے ہیں۔\nمسلم لیگ ن ماضی میں آرمی چیف کو ایکسٹیشن نہیں دیتی تھی،  اب کیا ہوگا؟ صحافیوں کا سوال \nان کا کہنا تھا کہ جنگ کے دوران خواجہ آصف ،عطاتارڑ سمیت میری ساری ٹیم نے بہترین کام کیا، آرمی چیف نے بہادری اورغیرمتزلزل اقدامات پر عزت کمائی ہے ، آرمی چیف کی غیرمتزلزل قیادت کے نتیجے میں ہم نے انہیں درخواست کی کہ وہ فیلڈ مارشل بنیں، آرمی چیف کی طرف سے فیلڈ مارشل بننے کی کسی قسم کی خواہش نہیں تھی، ہم نے انہیں کہا، ہم نے آرمی چیف سے کہا کہ انہیں فیلڈمارشل ہونا چاہئے۔\nصحافیوں نے سوال کیا کہ مسلم لیگ ن ماضی میں آرمی چیف کو ایکسٹیشن نہیں دیتی تھی اب کیا ہوگا، وزیراعظم نے جواب دیا کہ آرمی چیف نے عزت کمائی ہے پرانی اسکور سیٹنگ چھوڑ دیں ، ہم آج کے حالات میں چل رہے ہیں ہم بالکل کلیئر ہیں کہ ہم نے ماضی کے جھرکوں میں نہیں جانا، آج مقام شکر ہے پوری قوم کی خوشی ہے اس کو قبول کرناچاہئے۔\nشہباز شریف نے کہا کہ ایئر مارشل ظہیر بابر اور نیول چیف نے بھی بہترین کام کیا، ایئر مارشل ظہیر بابر نے بہترین منصوبہ کی اسی لئے میں نے کہاہے کہ ہم ان کو ایکسٹیشن دیں گے۔\nسیز فائر کے بعد بھارت نے بلاری ایئر بیس پر میزائل داغا، ہم نے بھرپور جواب دیا\nان کا کہنا تھا کہ کشمیریوں کے حق خودارادیت کے ساتھ ہم کھڑے ہیں اورکھڑے رہیں گے ، سیز فائر کے بعد بھارت نے بلاری ایئر بیس پر میزائل داغا جو کہ زیادتی تھی لیکن ہم نے بھرپور جواب دیا۔\nوزیر اعظم نے کہا کہ امن اومان قائم رکھنا صوبائی مسئلہ ہے، خیبرپختونخوا کے لئے 800ارب روپے کابجٹ مختص تھا جس میں سے 600ارب روپے انہیں جاری بھی کئے گئے، کے پی حکومت نے خطیر رقم ملنے کے باوجودانسداددہشتگردی کے لئے کوئی خاطر خواہ کام نہیں کیا اوریہاں تک کاؤنٹر ٹیررازم کے دفاتر بھی قائم نہیں کئے۔\nوزیراعظم کو جنگ جیتنے پر سینئر صحافیوں نے مبارک باد دی، وزیراعظم اور صحافیوں کے درمیان ملاقات میں وزیرقانون اعظم نذیر تارڑ،وزیردفاع خواجہ آصف ،وزیراطلاعات عطاء اللہ تارڑ، احسن اقبال، مصدق ملک، سیکریٹری اطلاعات عنبرین جان اور پی آئی او مبشر حسن بھی موجود تھے۔",
        "published_date": "Wed, 21 May 2025 15:16:41 UTC",
        "source": "Express Urdu"
    },
    {
        "guid": "a0302f1adf4825fbf36ee186f82cb47b",
        "title": "بنگلادیش نے نئے شیڈول پر بھی اعتراض اٹھادیا",
        "link": "https://www.express.pk/story/2762440/bangladesh-slams-revised-schedule-demands-changes-2762440/",
        "image_url": "https://img.express.pk/logo/expresslogo.webp",
        "article": "بنگلادیش کرکٹ بورڈ (بی سی بی) نے پاکستان سے سیریز کے نئے شیڈول پر بھی اعتراض جڑدیا۔\nذرائع کا کہنا ہے کہ بنگلادیشی بورڈ نے کنڈیشنز سے ہم آہنگی اور پریکٹس کیلئے شیڈول تھوڑا آگے بڑھانے کی درخواست کی ہے۔\nگزشتہ روز تین ٹی20 انٹرنیشنل میچز کیلئے پاکستان کرکٹ بورڈ نے 27، 29 اور یکم جون کی تاریخیں تجویز کیں تھی۔\nنئے شیڈول کے تحت میچز 28، 30 مئی اور یکم جون کو لاہور میں ہی کرانے کی تجویز سامنے آئی ہے۔\nمزید پڑھیں: بنگلادیش کیخلاف پاکستان کے اسکواڈ کا اعلان، بابراعظم، رضوان پھر باہر\nبنگلادیش کے دورے سے متعلق پاکستان کرکٹ بورڈ (پی سی بی) آج دوپہر تک اجلاس میں حتمی فیصلہ کرے گا کہ سابقہ یا نئے کس شیڈول کا انتخاب کیا جائے۔\nیاد رہے کہ بھارتی پروپیگنڈہ کے باعث بنگلادیش ٹیم کے ممبران نے پہلے پاکستان نہ جانے کا فیصلہ کرلیا تھا۔\nمزید پڑھیں: بابراعظم، رضوان کی واپسی پر ہیڈکوچ کا بیان سامنے آگیا\nگزشتہ روز چئیرمین پی سی بی محسن نقوی کل خصوصی طور پر ایک روزہ دورے پر دئبی پہنچے تھے، جہاں انہوں نے بنگلادیش کرکٹ بورڈ کے چیئرمین اور صدر سے ملاقاتیں کیں تھی اور دورے کیلئے قائل کیا تھا۔\nنئے شیڈول میں 2 میچز کم کردیے گئے ہیں جبکہ فیصل آباد بھی اب میزبانی نہیں کر سکے گا۔",
        "published_date": "Wed, 21 May 2025 15:16:41 UTC",
        "source": "Express Urdu"
    },
    {
        "guid": "a5677ca5c4c478b19a1f28640ec2b3bf",
        "title": "خضدار؛ دہشتگرد حملے میں بچوں کی شہادت، بھارت بزدلانہ کارروائیوں پر اتر آیا",
        "link": "https://www.express.pk/story/2762439/khuzdar-dehshatgard-hamle-m-bacho-ki-shahadat-india-buzdalana-karawio-pr-utar-aya-2762439/",
        "image_url": "https://img.express.pk/logo/expresslogo.webp",
        "article": "خضدار میں اسکول بس پر بھارتی سپانسرڈ دہشتگردوں کے حملے میں تین طالبات شہید ہوگئیں، میدان جنگ میں بری طرح ناکام ہونے کے بعد بھارت گھناؤنی اور بزدلانہ کارروائیوں  پر اتر آیا۔\nسیکیورٹی ذرائع کے مطابق خضدار میں اسکول جانے والے معصوم بچوں کی بس کو نشانہ بنایا گیا۔\nمعرکہ حق میں عبرت ناک شکست کے بعد اس بزدلانہ اور بھیانک حملے کی ہدایات بھارت نے دیں، اس بزدلانہ اور بھیانک حملے کی منصوبہ بندی بھارت میں کی گئی جسے بلوچستان میں پراکسیوں نے منطقی انجام تک پہنچایا۔\nاس حملے میں شہید ہونے والی طالبات میں چھٹی جماعت کی ثانیہ سومرو، ساتویں جماعت کی حفظہ کوثر اور دسویں جماعت کی عیشا سلیم شامل ہیں۔ حملے میں متعدد بچے بھی زخمی ہیں جنہیں فوری طور پر اسپتال منتقل کر دیا گیا ہے۔\nسیکیورٹی ذرائع کا کہنا ہے کہ پاکستان میں دہشت گردی کے تمام واقعات کے پیچھے بھارت کا مسخ شدہ چہرہ ہے۔",
        "published_date": "Wed, 21 May 2025 15:16:44 UTC",
        "source": "Express Urdu"
    },
    {
        "guid": "cdf24d019445178b0d2f567553bf80e4",
        "title": "خطے میں امن کیلیے بھارت کو پانی بطور ہتھیار استعمال نہیں کرنے دیں گے، بلاول بھٹو",
        "link": "https://www.express.pk/story/2762438/khitay-me-aman-ke-liye-bharat-ko-pani-bator-hathiar-istamal-nahi-karnay-dain-ge-bilawal-bhutto-2762438/",
        "image_url": "https://img.express.pk/logo/expresslogo.webp",
        "article": "چیئرمین پی پی پی اور وزیراعظم کی جانب سے بنائی گئی اعلیٰ سفارتی کمیٹی کے سربراہ بلاول بھٹو زرداری نے کہا ہے کہ جنوبی ایشیا میں پائیدار امن تب ہی ممکن ہے جب تمام متنازع مسائل کو سنجیدگی سے حل کیا جائے۔\nوفاقی دارالحکومت میں دفتر خارجہ سے بریفنگ لینے کے بعد میڈیا سے گفتگو کرتے ہوئے بلاول بھٹو کا کہنا تھا کہ خطے میں جاری کشیدگی دونوں ممالک کے عوام اور ترقی کے لیے خطرناک ہے۔\nانہوں نے واضح کیا کہ پاکستان اپنے پانی کے حقوق پر کسی قسم کا سمجھوتا نہیں کرے گا۔\nبلاول بھٹو نے بھارت کی جانب سے سندھ طاس معاہدے کی خلاف ورزی پر تشویش کا اظہار کرتے ہوئے کہا کہ بھارت کو پانی کو سیاسی ہتھیار کے طور پر استعمال کرنے کی اجازت نہیں دی جا سکتی۔ ان کا کہنا تھا کہ پاکستان ایک پرامن ریاست ہے جو مذاکرات اور امن کی راہ پر گامزن ہے، مگر اس کی کمزوری کو کوئی دشمن غلط نہ سمجھے۔\nانہوں نے کہا کہ بھارت نے دہشتگردی کے بہانے سے جارحانہ اقدامات کیے، حالانکہ خود پاکستان دہائیوں سے دہشتگردی کا شکار ہے اور سب سے زیادہ قربانیاں اسی نے دی ہیں۔ انہوں نے کہا کہ بھارتی عوام بھی امن چاہتے ہیں لیکن ان کی قیادت نفرت اور انتشار کی سیاست کو ہوا دے رہی ہے۔\nپی پی چیئرمین نے کہا کہ پہلگام واقعے کے بعد بھارتی حکومت نے ایک بار پھر جھوٹے بیانیے کے ذریعے پاکستان کے خلاف محاذ کھولا، مگر دنیا اب ان جھوٹوں سے بخوبی واقف ہے۔\nانہوں نے بتایا کہ دفتر خارجہ نے سفارتی کمیٹی کو موجودہ علاقائی صورتحال پر تفصیلی بریفنگ دی ہے اور وزیراعظم کی ہدایت کے مطابق کمیٹی عالمی سطح پر پاکستان کا نقطہ نظر پیش کرے گی تاکہ بین الاقوامی برادری کو بھارت کے رویے سے آگاہ کیا جا سکے۔\nبلاول بھٹو نے غزہ کی ابتر صورتحال پر بھی گہری تشویش کا اظہار کیا۔ ان کا کہنا تھا کہ اسرائیل کی جانب سے خوراک اور ادویات کی ترسیل روکنے سے ہزاروں فلسطینی بچے موت کے دہانے پر پہنچ چکے ہیں۔\nانہوں نے عالمی برادری سے مطالبہ کیا کہ وہ اسرائیل پر دباؤ بڑھائے تاکہ انسانی امداد کی فراہمی فوری طور پر بحال ہو اور معصوم جانوں کو بچایا جا سکے۔\nپی پی پی چیئرمین نے خضدار میں اسکول بس پر ہونے والے خودکش حملے کو ریاست کے خلاف بزدلانہ کارروائی قرار دیا۔ انہوں نے کہا کہ معصوم بچوں کو دہشتگردی کا نشانہ بنانا سفاکیت کی انتہا ہے اور اس قسم کے حملے پاکستانی قوم کے عزم کو کمزور نہیں کر سکتے۔\nبلاول بھٹو نے کہا کہ انہیں یقین ہے کہ خضدار حملے میں ملوث درندہ صفت عناصر جلد اپنے انجام تک پہنچیں گے۔ انہوں نے متاثرہ خاندانوں سے دلی ہمدردی اور تعزیت کا اظہار کیا اور حکومت سے مطالبہ کیا کہ زخمی طلبہ کے بہترین علاج کو یقینی بنایا جائے۔",
        "published_date": "Wed, 21 May 2025 15:16:47 UTC",
        "source": "Express Urdu"
    },
    {
        "guid": "46db3b106015a89c06a2d0b07a38ced9",
        "title": "غزہ میں امداد کی بندش پر مغربی ممالک کا اسرائیل کے خلاف سخت کارروائی کا اعلان",
        "link": "https://www.express.pk/story/2762437/western-countries-announce-tough-action-against-israel-over-aid-cutoff-in-gaza-2762437/",
        "image_url": "https://img.express.pk/logo/expresslogo.webp",
        "article": "غزہ میں اسرائیلی ناکہ بندی کے باعث انسانی المیہ سنگین تر ہوتا جارہا ہے اور اب عالمی سطح پر اس کے ردعمل نے شدت اختیار کرلی ہے۔\nبرطانیہ، فرانس، کینیڈا اور یورپی یونین سمیت کئی ممالک نے اسرائیل پر دباؤ بڑھا دیا ہے، اور اگر امداد کی راہ نہ کھولی گئی تو اسرائیل کو سخت نتائج کا سامنا کرنا پڑ سکتا ہے۔\nبرطانوی حکومت نے اسرائیل کے ساتھ جاری آزاد تجارتی معاہدے پر بات چیت روکنے کا فیصلہ کیا ہے۔ برطانوی وزیر خارجہ ڈیوڈ لیمی نے غزہ میں گزشتہ 11 ہفتوں سے جاری امدادی ناکہ بندی کو ’’ظالمانہ‘‘ قرار دیتے ہوئے اسرائیل سے فوری طور پر پابندیاں ہٹانے کا مطالبہ کیا۔ انہوں نے ایک بار پھر فلسطین کے دو ریاستی حل کی حمایت کا اعادہ بھی کیا ہے۔\nیورپی یونین نے بھی اسرائیل سے ہونے والے تجارتی معاہدے پر نظرثانی کا عندیہ دیا ہے، جب کہ کینیڈا اور فرانس کی جانب سے واضح پیغام دیا گیا ہے کہ اگر انسانی امداد کی راہ نہ کھولی گئی تو اسرائیل کو اقتصادی پابندیوں کا سامنا کرنا پڑے گا۔\nادھر برطانیہ نے فلسطینیوں پر تشدد میں ملوث سات اسرائیلی آبادکاروں اور متعلقہ تنظیموں پر پابندیاں عائد کر دی ہیں۔ اس کے ساتھ ہی لندن میں موجود اسرائیلی سفیر کو وزارتِ خارجہ میں طلب کر کے احتجاج بھی ریکارڈ کرایا گیا۔\nاقوام متحدہ نے صورت حال کی سنگینی کی نشاندہی کرتے ہوئے خبردار کیا ہے کہ غزہ میں غذائی قلت اپنی انتہا کو پہنچ چکی ہے۔ اگر اگلے 48 گھنٹوں میں امدادی سامان متاثرہ علاقوں تک نہ پہنچا تو 14 ہزار فلسطینی بچوں کے مرنے کا خطرہ ہے۔ اقوام متحدہ کے مطابق اس وقت سیکڑوں امدادی ٹرک غزہ کی سرحد پر اسرائیلی اجازت کے منتظر ہیں، جن میں زندگی بچانے والی خوراک اور ادویات موجود ہیں۔",
        "published_date": "Wed, 21 May 2025 15:16:50 UTC",
        "source": "Express Urdu"
    },
    {
        "guid": "13700c4a05185f4c4c0031bfcdcf92c5",
        "title": "پاکستان ٹیکسٹائل کونسل نے بجٹ تجاویز وزارت خزانہ کو پیش کردیں",
        "link": "https://www.express.pk/story/2762436/pakistan-textile-council-presents-budget-suggestions-to-government-2762436/",
        "image_url": "https://img.express.pk/logo/expresslogo.webp",
        "article": "پاکستان ٹیکسٹائل کونسل نے بجٹ تجاویز وزارت خزانہ کو پیش کردیں۔\nپاکستان ٹیکسٹائل کونسل نے وزیراعظم شہباز شریف، وفاقی وزیر خزانہ محمد اورنگزیب اور وفاقی وزیر منصوبہ بندی احسن اقبال کو خطوط ارسال کیے ہیں جس میں برآمدی نمو پر مبنی حکومتی ویژن برقرار رکھنے کی درخواست کی گئی ہے۔\nپاکستان ٹیکسٹائل کونسل نے اپنی بجٹ تجاویز میں برآمدی مسابقت، ویلیو ایڈیشن اور لاگت میں کمی پر زور دیتے ہوئے وزیر خزانہ کی اقتصادی استحکام کی کوششوں کو سراہا۔ پاکستان ٹیکسٹائل کونسل نے احسن اقبال کی ای ایف ایس اسکیم کی قیادت اور اصلاحات کا بھی اعتراف کیا۔\nخط میں کہا گیا کہ ویلیو ایڈڈ ٹیکسٹائل برآمدات کیلئے حکومتی سمت کی مکمل حمایت کرتے ہیں، یقین ہے بجٹ میں فنانس منسٹر توانائی کی بلند قیمت اور بھاری ٹیکسوں کے حوالے سے ضروری اقدامات کریں گے، ای ایف ایس اسکیم کی اصل روح کو بحال کرنا برآمدات کے لیے ناگزیر ہے۔",
        "published_date": "Wed, 21 May 2025 15:16:50 UTC",
        "source": "Express Urdu"
    },
    {
        "guid": "367c95b97ac44cc9e82b210f825fa0ba",
        "title": "نیتن یاہو کو روکنے کے لیے بین الاقوامی دباؤ میں اضافہ ضروری ہے، سابق اسرائیلی وزیراعظم",
        "link": "https://www.express.pk/story/2762435/more-international-pressure-needed-to-restrain-netanyahu-says-former-israeli-prime-minister-2762435/",
        "image_url": "https://img.express.pk/logo/expresslogo.webp",
        "article": "سابق اسرائیلی وزیراعظم ایہود اولمرٹ نے کہا ہے کہ بین الاقوامی سیاسی دباؤ ہی نیتن یاہو کو غزہ پر اسرائیلی حملے کو روکنے پر مجبور کر سکتا ہے۔ \nبرطانوی نشریاتی ادارے بی بی سی ریڈیو 4 کے پروگرام \"ٹُوڈے\" میں گفتگو کرتے ہوئے نیتن یاہو کی حکومت کے ناقد ایہود اولمرٹ کا کہنا تھا کہ برطانیہ سمیت دیگر ممالک کا دباؤ  کافی نہیں، ممکن ہے امریکی صدر ڈونلڈ ٹرمپ جیسے رہنما ہی توازن کو بدل سکیں۔\nبرطانوی اقدامات پر تبصرہ کرتے ہوئے اولمرٹ نے کہا کہ سیاسی مذمت جاری رکھیں جتنی ہو سکے لیکن اسرائیلی شہریوں کو اقتصادی پابندیوں کے ذریعے سزا نہ دیں کیونکہ ان میں سے بہت سے لوگ جنگ کے خاتمے کا مطالبہ کر رہے ہیں۔\nیاد رہے کہ گزشتہ روز برطانیہ نے اسرائیل کے ساتھ تجارتی معاہدے پر بات چیت معطل کر دی تھی، اسرائیلی سفیر کو طلب کیا اور مغربی کنارے کے آبادکاروں پر نئی پابندیاں عائد کیں۔ برطانیہ نے دیگر ممالک کے ساتھ مل کر غزہ کی صورتحال کی مذمت بھی کی اور مزید امداد کی فراہمی کا مطالبہ کیا۔",
        "published_date": "Wed, 21 May 2025 15:16:50 UTC",
        "source": "Express Urdu"
    },
    {
        "guid": "a30c17ae94d1574a68820eef7ba4c2e8",
        "title": "بجٹ 2025-26 پر مشاورت؛ آئی ایم ایف کا سرکاری اداروں کی نجکاری تیز کرنے پر زور",
        "link": "https://www.express.pk/story/2762434/budget-2025-26-pr-mushawrat-imf-ka-sarkari-idaro-ki-nijkari-taiz-krne-pr-zor-2762434/",
        "image_url": "https://img.express.pk/logo/expresslogo.webp",
        "article": "بجٹ 2025-26 پر مشاورت کے سلسلے میں پاکستان اور آئی ایم ایف کے درمیان مذاکرات حتمی مرحلے میں داخل ہوگئے۔\nذرائع کے مطابق آئی ایم ایف نے سرکاری اداروں کی نجکاری تیز کرنے پر زور دیا ہے۔ آئی ایف ایم کو بریفنگ میں بتایا کہ رائٹ سائزنگ کا عمل دسمبر 2025 تک مکمل کر لیا جائے گا۔\nدستاویز کے مطابق پی آئی اے کی نجکاری اس سال مکمل ہونے کی امید ہے، قومی ایئر لائن کی نجکاری کی راہ میں حائل رکاوٹیں دور کر دی گئیں۔\nٹیکس واجبات اور منفی ایکویٹی سے متعلق سرمایہ کاروں کے تحفظات دور کر دیے گئے جبکہ یورپی یونین کی جانب سے پی آئی اے کی فلائٹس پر پابندی کا خاتمہ بھی شامل ہے۔\nبجلی کی تقسیم کار کمپنیوں کی نجکاری کے لیے مالی مشیر ہائر کر لیا، ان میں اسلام آباد، فیصل آباد اور گجرانوالہ الیکٹرک کمپنی شامل ہے۔\nتینوں تقسیم کار کمپنیوں کی نجکاری دسمبر 2025 تک مکمل کرنے کا ہدف ہے۔ دوسرے مرحلے میں حیدر آباد، سکھر اور پشاور الیکٹرک کمپنی کی نجکاری ہوگی۔\nنجکاری کمیشن کے مطابق نندی پور پاور پلانٹ کی نجکاری جنوری 2026 میں شیڈول ہے جبکہ نیویارک میں روز ویلٹ ہوٹل کی نجکاری کے لیے ٹرانزیکشن اسٹرکچر پر کام جاری ہے۔ فرسٹ ویمن بینک اور ایچ بی ایف سی کی نجکاری میں بھی پیش رفت ہوئی ہے۔\nآئی ایم ایف کو بریفنگ میں بتایا گیا کہ منافع بخش سرکاری کمرشل اداروں کی نجکاری اولین ترجین ہے، سرکاری اداروں میں حکومتی اثر کم کرکے نجی سرمایہ کاری ترجیح ہے۔",
        "published_date": "Wed, 21 May 2025 15:16:50 UTC",
        "source": "Express Urdu"
    },
    {
        "guid": "e0f4aaf96c60ce74e55334f13b274090",
        "title": "’’غزہ میں بچوں کی سانسیں رُک رہی ہیں، دوا اور کھانا نہیں‘‘ برطانوی سرجن کی دہائی",
        "link": "https://www.express.pk/story/2762433/children-in-gaza-are-dying-there-is-no-medicine-or-food-says-british-surgeon-2762433/",
        "image_url": "https://img.express.pk/logo/expresslogo.webp",
        "article": "غزہ میں موجود برطانوی سرجن ڈاکٹر وکٹوریہ روز نے عالمی ضمیر کو جھنجھوڑنے والی دہائی دیتے ہوئے کہا ہے کہ غزہ میں طبی امداد کی سنگین کمی کے باعث وہ بچے بھی مر رہے ہیں جنہیں بچایا جا سکتا تھا۔\nناصر اسپتال (خان یونس) میں خدمات انجام دینے والی ڈاکٹر وکٹوریہ نے یہ بات ایک برطانوی نیوز چینل کو دیے گئے انٹرویو میں کہی، جہاں ان کی آواز غم، بے بسی اور غصے سے لرز رہی تھی۔\nڈاکٹر وکٹوریہ کا کہنا تھا کہ غزہ میں ہر طرف موت کا سناٹا چھایا ہوا ہے۔ ’’ہم دائیں دیکھتے ہیں، بائیں دیکھتے ہیں، ہر جگہ بچے مر رہے ہیں۔ ان میں سے زیادہ تر وہ ہیں جنہیں بروقت علاج ملتا تو بچایا جا سکتا تھا۔‘‘\nVictoria Rose is a British surgeon currently working in Nasser Hospital in Gaza.\n\nShe told Channel 4 News that today's delivery of food aid via nine trucks was a mere drop in the ocean and explained the impact of malnutrition on children she was seeing. pic.twitter.com/BFWi6a6TKd\nانہوں نے لرزتے ہوئے بتایا کہ صرف دو رات قبل انہوں نے ایک چار سالہ بچے کو کھو دیا، جو ایک عام سے جراثیمی انفیکشن میں مبتلا تھا۔ ’’برطانیہ میں ایسا کبھی نہیں ہوتا، وہاں میرے پاس ہر ٹیسٹ کی سہولت ہوتی ہے، لیکن یہاں کچھ بھی نہیں۔ ہمارا بلڈ بینک تباہ ہو چکا ہے، دوا نہیں، آلات نہیں، کچھ بھی نہیں۔‘‘\nانہوں نے عالمی برادری سے اپیل کی کہ سیاسی معاملات اپنی جگہ، مگر غزہ کا بحران انسانی ہے، اور انسانیت کو بچانے کے لیے فوری طور پر امداد کی ضرورت ہے۔ ’’ہمیں ان بچوں کو زندہ رکھنے کے لیے خوراک، دوا، اور سہولیات کی اشد ضرورت ہے۔ یہ انسانوں کی زندگیاں ہیں، سیاسی اعداد و شمار نہیں۔‘‘\nدوسری جانب اقوام متحدہ نے بھی ایک ہولناک انتباہ جاری کرتے ہوئے کہا ہے کہ اگر اگلے 48 گھنٹوں میں غزہ میں امداد نہ پہنچی، تو 14 ہزار بچے زندگی کی جنگ ہار سکتے ہیں۔ اقوام متحدہ کا کہنا ہے کہ اسرائیل کی طرف سے امداد کی 80 روزہ بندش نے حالات کو نہایت خطرناک سطح پر پہنچا دیا ہے، اور غزہ میں زندگی سسک سسک کر دم توڑ رہی ہے۔\nگزشتہ روز اقوام متحدہ کے صرف پانچ امدادی ٹرک غزہ میں داخل ہوسکے، جن میں بچوں کی خوراک اور دیگر ضروری اشیاء موجود تھیں، مگر اسرائیلی فورسز نے ان ٹرکوں کو آگے بڑھنے سے روک دیا۔ یہ امداد تاحال غزہ کی سرحد پر رکی ہوئی ہے، اور متاثرین تک نہ پہنچنے کے باعث بے شمار زندگیاں مزید خطرے میں پڑ گئی ہیں۔\nادھر برطانیہ نے بھی اسرائیل کی جانب سے امداد کی مسلسل بندش پر سخت ردعمل دیتے ہوئے اسرائیل کے ساتھ آزاد تجارتی معاہدے کی بات چیت معطل کر دی ہے۔",
        "published_date": "Wed, 21 May 2025 15:16:50 UTC",
        "source": "Express Urdu"
    },
    {
        "guid": "ab8ae2f8fdf76ac0deffa3eec1fac30b",
        "title": "توشہ خانہ 2؛  وکلائے صفائی کی درخواست پر کیس کی سماعت ملتوی",
        "link": "https://www.express.pk/story/2762432/tosha-khana-2-wuklaye-safaai-ki-darkhawast-par-case-ki-samaat-multawi-2762432/",
        "image_url": "https://img.express.pk/logo/expresslogo.webp",
        "article": "توشہ خانہ 2  کیس کی سماعت وکلائے صفائی کی درخواست پر ملتوی کردی گئی۔\nاڈیالہ جیل میں اسپیشل جج سینٹرل شاہ رخ ارجمند کے روبرو توشہ خانہ 2 کیس کی سماعت ہوئی، جس میں بانی پی ٹی آئی کی بہنیں عظمیٰ خان اور نورین خان عدالت پہنچیں تاہم  علیمہ خان، سہیل خان قاسم زمان کو جیل میں داخلے کی اجازت نہیں ملی۔\nتحریک انصاف کے سیکرٹری جنرل سلمان اکرم راجا بھی سماعت میں حاضر ہوئے جب کہ میڈیا کے 5 نمائندوں کو کوریج کی اجازت دی گئی۔ علاوہ ازیں بانی پی ٹی آئی عمران خان اور بشریٰ بی بی کے وکلا بیرسٹر سلمان صفدر، چوہدری ظہیر عباس اور عثمان گل بھی جیل عدالت میں موجود تھے۔\nدورانِ سماعت عمران خان اور بشریٰ بی بی کو کمرہ عدالت میں پیش کیا گیا جب کہ توشہ خانہ ٹو کیس میں بیانات ریکارڈ کروانے کے لیے 6 گواہ  بھی عدالت میں پیش ہوئے۔\nوکیل سلمان صفدر نے اس موقع پر کہا کہ 3 ماہ بعد کیس کی سماعت ہو رہی ہے، جرح کرنے کے لیے وکلا آج مصروفیات کے باعث نہیں آ سکے۔ آئندہ سماعت پر گواہوں پر جرح شروع کر دیں گے۔\nبعد ازاں عدالت نے وکلائے  صفائی کی درخواست پر توشہ خانہ ٹو کیس کی سماعت 26 مئی تک ملتوی کر دی ۔ آئندہ سماعت پر کیس کے چھٹے گواہ قیصر محمود پر جرح کی جائے گی  اور توشہ خانہ ٹو کیس میں مزید گواہوں کے بیانات بھی قلمبند کیے جائیں گے۔\nیاد رہے کہ توشہ خانہ ٹو کیس میں 8 گواہوں  کے بیانات قلمبند ہوچکے ہیں اور وکلائے  صفائی نے 7 گواہان پر جرح مکمل کرلی ہے۔\nتوشہ خانہ ٹو کیس کی آخری سماعت 17 فروری کو اڈیالہ جیل میں ہوئی تھی، جس میں بانی پی ٹی آئی اور بشریٰ بی بی کے وکیل ارشد تبریز اور قوثین مفتی پیش ہوتے رہے ہیں۔",
        "published_date": "Wed, 21 May 2025 15:16:53 UTC",
        "source": "Express Urdu"
    },
    {
        "guid": "5eb408ddf74d36b1131d1737d6380a50",
        "title": "خضدار حملہ؛ بزدل دشمن میں روایتی جنگ لڑنے کی صلاحیت نہیں، ارکان قومی اسمبلی",
        "link": "https://www.express.pk/story/2762431/khuzdar-hamla-buzdil-dushman-me-riwaiti-jang-larnay-ki-salahiyat-nahi-arkan-qomi-assembly-2762431/",
        "image_url": "https://img.express.pk/logo/expresslogo.webp",
        "article": "قومی اسمبلی کے اجلاس میں حکومتی و اپوزیشن ارکان نے خضدار حملے کی مذمت کرتے ہوئے ملک دشمن عناصرکو شکست دینے کے عزم کا اعادہ کیا ہے۔\nاجلاس سے خطاب کرتے ہوئے وفاقی وزیر اطلاعات عطا اللہ تارر نے کہا کہ قوم نے انتہائی بہادری اور دلیری کیساتھ افواج پاکستان کا ساتھ دیا  ہے۔  بزدل دشمن نے اب ہمارے بچوں پر وار کیا ۔ خضدار میں اسکول کے بچوں کو نشانہ بنایا  گیا۔\nانہوں نے کہا کہ یہ بزدلانہ حملہ اس لیے کیا گیا کیوں کہ بزدل دشمن روایتی جنگ لڑنے کی صلاحیت نہیں رکھتا ۔ دشمن اپنی پراکسی کے ذریعے ملک پر حملہ آور ہے ۔ دشمن کو کنونشنل وار فیئر میں برترین شکست ہوئی  ہے۔\nعطا تارڑ کا کہنا تھا کہ بچوں پر حملے کی شدید مذمت کرتے ہیں ۔ یہ قوم متحد ہوکر دشمن کی پراکسی کو بھی شکست دے گی۔ جو لوگ اس کے پیچھے تھے، انہیں  کیفر کردار تک پہنچایا جائے گا۔ ہمارا عزم و ہمت اور جذبہ قائم ہے۔\nدہشتگردوں کا کوئی مذہب نہیں، شازیہ مری\nپیپلز پارٹی کی رکن قومی اسمبلی شازیہ مری نے کہا کہ خضدار حملہ واقعی افسوس ناک ہے۔ دہشتگردی کیخلاف جنگ کا مل کر مقابلہ کرنا پڑے گا۔ دہشت گردوں کا کوئی مذہب نہیں ۔ اس درندگی سےاب ہمیں نجات چاہیے۔\nانہوں نے کہا کہ بلاول بھٹو آنکھ سے آنکھ ملا کر دہشت گردوں سے مخاطب ہوتے ہیں ۔ پیپلز پارٹی نے دہشت گردی میں قربانیاں دی ہیں۔ دہشت گردوں کو مذہب سے جوڑنا غلط ہے۔ ان کا کوئی ایمان نہیں ۔\nشازیہ مری نے کہا کہ ثابت ہوچکا کہ بھارت پاکستان میں دہشت گردی میں ملوث ہے۔ پاکستان میں دہشت گردی کے سارے تانے بانے بھارت سے ملتے ہیں۔\nبلوچستان میں پراکسی وار دہائیوں سے جاری ہے، عالیہ کامران\nجے یو آئی کی رکن اسمبلی عالیہ کامران  نے کہا کہ بلوچستان میں پراکسی وار کئی دہائیوں سے ہو رہی ہے۔ خضدار واقعہ  افسوسناک اور قابل مذمت ہے۔ پاکستان دنیا کو اس پراکسی سے آگاہ کرے۔\nہم 25 سال سےدہشتگردی کا شکار ہیں، شیر افضل مروت\nشیر افضل مروت نے اظہار خیال کرتے ہوئے کہا کہ خضدار واقعہ افسوسناک اور قابل مذمت ہے۔ تاریخ لکھی جائے گی کہ ہم نے بطور پارلیمنٹرین کیا کردار ادا کیا ۔ دہشت گردی سے چھٹکارا دلانا افواج پاکستان کا کام ہے ۔\nانہوں نے کہا کہ ہم 25سال سے دہشت گردی کا شکار ہے ۔ افواج پاکستان کی بھارت کیخلاف جنگ میں کامیابی پر بہت ستائش کی ۔ انہوں نے کہا کہ  دہشت گردی کی کوئی سرحد نہ کوئی مذہب ہے۔ بچوں کی کوئی سرحدیں نہیں ہوتیں ۔ بچے وزیرستان کے ہوں یا بلوچستان کے یا کہیں اور کے بچے سانجھے ہوتے ہیں۔ معصوم بچوں کو بچانا سب سے اولین ذمے داری ہے کیونکہ یہ ہمارا مستقبل  ہیں۔\nدہشتگردوں سے مذاکرات آج دہشتگردی کی وجہ ہے، جمال رئیسانی\nپیپلز پارٹی کے جمال رئیسانی نے خطاب کرتے ہوئے کہا کہ بلوچستان میں جاری دہشتگردی صرف فوج کا مسئلہ نہیں  ہے۔ 2018ء میں ایک وزیر اعظم بنایا گیا ۔ اس وزیر اعظم اور اس کی پارٹی نے ان دہشتگردوں سے مذاکرات کی بات کی ۔ آج کی دہشتگردی کی لہر کی وجہ وہی مذاکرات پالیسی بنی  بنی۔\nانہوں نے کہا کہ میرے والد سمیت کتنے ہی لوگ دہشتگردی میں شہید ہوئے ۔ دہشتگردی میں بچے کھونے والوں سے ان مذاکرات کا پوچھیں  ۔ فوج تو دہشتگردی کے خلاف جنگ لڑ رہی ہے، قوم بھی ساتھ دے۔\nدہشتگردی میں بھارت ملوث ہے، راجا پرویز اشرف\nپیپلز پارٹی کے راجا پرویز اشرف نے کہا کہ جنگ کے بھی اصول ہوتے ہیں ۔ دہشت گردی کے واقعات میں بھارت ملوث ہے۔دہشت گردی کسی بھی علاقے میں ہو وہ قابل مذمت ہے۔\nانہوں نے کہا کہ پاکستان نے پہلگام واقعے کے مذمت کی اور تحقیقات کی پیشکش کی ۔ مسلح افواج نے بھارتی جارحیت پر کسی سویلین آبادی یا شہری کو نشانہ نہیں بنایا۔ جس طرح ہندوستان کے دانت کھٹے کیے گئے، ہم دہشت گردی کو بھی اکھاڑ پھینکیں گے۔\nدہشتگردوں کے ساتھ آہنی ہاتھوں سے نمٹا جائے گا، طارق فضل چوہدری\nوفاقی وزیر پارلیمانی امور ڈاکٹر طارق فضل چوہدری نے کہا کہ آج بھی بزدل دشمن نے معصوم بچوں پر وار کیا ۔ انتہائی افسوس ناک واقعہ ہے ۔ دہشت گردوں کے ساتھ آہنی ہاتھوں سے نمٹا جائے گا۔ 90 ہزار جانوں کا نقصان ہوا۔ پاکستان سیسہ پلائی دیوار کی طرح کھڑا ہے اور مقابلہ کررہا ہے ۔\nانہوں نے کہا کہ ہمارے سکیورٹی ادارے اور افواج دہشت گردی کے خلاف لڑنے کے لیے پرعزم ہیں۔ خضدار میں اسکول بس پر ملک دشمنوں نے حملہ کیا۔ ہماری افواج نے بھارت کو عبرت ناک شکست سے دوچار کیا۔ ہم نے فضائیہ اور میزائل سمیت ہر شعبے میں بھارت کو شکست دی۔\nڈاکٹر طارق فضل چوہدری کا کہنا تھا کہ بھارت اپنی پراکسیز کے ذریعے اس قسم کی دہشت گردی کروا رہا ہے۔ پاکستان میں بھارتی پراکسیز،ان واقعات کے پیچھے ہیں۔ ہم دہشت گردی کے خلاف پوری طرح کمربستہ ہیں۔ دہشت گردی کے خلاف ہماری سکیورٹی فورسز نے نمایاں کامیابیاں حاصل کی ہیں۔\nبعد ازاں قومی اسمبلی اجلاس کل صبح گیارہ بجے تک ملتوی کردیا گیا۔",
        "published_date": "Wed, 21 May 2025 15:16:53 UTC",
        "source": "Express Urdu"
    },
    {
        "guid": "ef88c70aea794a3602bf4f4de69d415b",
        "title": "’اعزاز قوم اور پاک فوج کےلیےخراج تحسین ہے‘، فیلڈ مارشل عاصم منیر کا خصوصی گارڈ آف آنر تقریب سے خطاب",
        "link": "https://www.express.pk/story/2762430/honorable-nation-tribute-to-the-pakistan-army-guard-of-honor-ceremony-in-honor-of-field-marshal-asim-munir-2762430/",
        "image_url": "https://img.express.pk/logo/expresslogo.webp",
        "article": "یادگارِ شہدا جنرل ہیڈکوارٹرز (جی ایچ کیو) راولپنڈی میں فیلڈ مارشل سید عاصم منیر نشانِ امتیاز (ملٹری) کے اعزاز میں ایک خصوصی گارڈ آف آنر کی تقریب منعقد ہوئی۔\nپاک فوج کے شعبہ تعلقات عامہ (آئی ایس پی آر) کی جانب سے جاری بیان کے مطابق اس پُر وقار موقع پر فیلڈ مارشل سید عاصم منیر نے یادگارِ شہداء پر پھولوں کی چادر چڑھائی، وطن عزیز کے شہداء کو خراجِ عقیدت پیش کرنے کے لیے فاتحہ خوانی کی۔\nترجمان پاک فوج کے بیان کے مطابق فیلڈ مارشل نے اس اعزاز کو پوری قوم، مسلح افواجِ پاکستان، خصوصاً شہداء اور سویلین و قانون نافذ کرنے والے اداروں کے جانبازوں کے نام کیا۔\nیہ بھی پڑھیں: فوج میں فیلڈ مارشل کا عہدہ کیا ہے؟\nآئی ایس پی آر کے مطابق اس موقع پر فیلڈ مارشل سید عاصم منیر نے کہا کہ یہ اعزاز پوری پاکستانی قوم اور پاکستان کی مسلح افواج کے بہادر سپوتوں کے لیے خراجِ تحسین ہے۔\nجنرل عاصم منیر نے کہا کہ یہ اعزاز بالخصوص اُن شہداء کے لیے جنہوں نے بھارت کی بلا اشتعال، بزدلانہ اور غیر قانونی جارحیت کے خلاف فولادی دیوار بن کر مادرِ وطن کا دفاع کیا۔",
        "published_date": "Wed, 21 May 2025 15:16:56 UTC",
        "source": "Express Urdu"
    },
    {
        "guid": "9863afcf5fc665b189f38c8df4bab1c2",
        "title": "امریکی خاتون اونیجا رابنسن کی ماہرہ خان سے ملاقات کی ویڈیو وائرل",
        "link": "https://www.express.pk/story/2762429/video-of-american-woman-onija-robinson-meeting-mahira-khan-goes-viral-2762429/",
        "image_url": "https://img.express.pk/logo/expresslogo.webp",
        "article": "پاکستان میں اپنے آن لائن محبوب کی تلاش کے لیے آنے والی امریکی خاتون اونیجا رابنسن ایک بار پھر خبروں کی زینت بن گئیں۔ اس بار وہ معروف پاکستانی اداکارہ ماہرہ خان کے ساتھ نیویارک میں ایک تقریب کے دوران ملاقات کرتی نظر آئیں۔\nاداکارہ ماہرہ خان نے انسٹاگرام پر اونیجا کے ساتھ ملاقات کی ایک ویڈیو شیئر کی، جس میں دونوں کو خوشگوار موڈ میں دیکھا جا سکتا ہے۔\nدوسری جانب اونیجا رابنسن نے بھی اپنے انسٹاگرام اکاؤنٹ پر ماہرہ خان کے ساتھ ایک تصویر شیئر کی جس میں وہ ماہرہ خان کے ساتھ پوز کر رہی ہیں۔\nA post shared by Dialogue Pakistan (@dialoguepakistan)\nاپنی پوسٹ میں اونیجا نے ایک مزاحیہ انداز اپناتے ہوئے کیپشن لکھا: \"Love Guru کے پریمیئر میں پہنچی، سب نے سمجھا ماہرہ اسٹار ہیں۔ لیکن ٹوئسٹ یہ ہے کہ میں اس فلم کا سیکوئل ہوں۔\"\nیاد رہے کہ اونیجا رابنسن اس سے قبل اس وقت خبروں میں آئی تھیں جب وہ ایک نوجوان سے آن لائن محبت کے بعد پاکستان پہنچ گئیں تھیں۔ ان کی اس کہانی نے سوشل میڈیا پر کافی توجہ حاصل کی۔ ماہرہ خان کے ساتھ ان کی حالیہ ملاقات نے ایک بار پھر انہیں خبروں کا حصہ بنا دیا ہے۔",
        "published_date": "Wed, 21 May 2025 15:16:59 UTC",
        "source": "Express Urdu"
    },
    {
        "guid": "91a7465e42f224b963b2af914efb6f8d",
        "title": "میں غلط تھا، جسٹن بیبر نے اہلیہ سے معافی مانگ لی",
        "link": "https://www.express.pk/story/2762428/i-was-wrong-justin-bieber-apologizes-to-his-wife-2762428/",
        "image_url": "https://img.express.pk/logo/expresslogo.webp",
        "article": "امریکی گلوکار جسٹن بیبر نے اہلیہ ہیلی بیبر سے سوشل میڈیا پوسٹ کے ذریعے عام معافی مانگ لی۔\nغیر ملکی خبر رساں ادارے کے مطابق جسٹن بیبر نے اپنی اہلیہ ہیلی بیبر سے ایک پرانے اور تکلیف دہ تبصرے پر معذرت کی ہے۔\nحال ہی میں ہیلی بیبر نے ووگ میگزین کے فرنٹ پیج پر جگہ حاصل کی، جس کے بعد جسٹن نے انسٹاگرام پر اہلیہ کی تصاویر شیئر کرتے ہوئے انکشاف کیا کہ ماضی میں ایک جھگڑے کے دوران انہوں نے ہیلی سے کہا تھا کہ وہ کبھی ووگ کے فرنٹ پیج پر نہیں آئیں گی۔\nجسٹن بیبر نے اعتراف کیا کہ یہ جملہ انہوں نے غصے اور ناراضی میں کہا تھا تاکہ بدلہ لیا جا سکے تاہم ان کا ارادہ اہلیہ کا دل دکھانے کا نہیں تھا۔\nplease shoot me dead if I ever got a VOGUE cover and my husband made this his caption about me. is justin bieber ok? pic.twitter.com/GphT5iMDlQ\nجسٹن نے مزید لکھا کہ وقت کے ساتھ انسان سیکھتا ہے کہ بدلہ لینے سے تعلقات میں بہتری نہیں آتی بلکہ فاصلے بڑھتے ہیں۔ انہوں نے اپنی اہلیہ سے دل سے معافی مانگتے ہوئے کہا: ’بیبی، تمہیں پتہ ہے، لیکن پھر بھی معذرت کہ میں نے کہا تم ووگ پر نہیں آؤ گی، کیونکہ میں بالکل غلط تھا۔‘\nA post shared by Justin Bieber (@justinbieber)\nتاہم یہ پوسٹ بعد میں جسٹن نے حذف کر دی اور صرف ایموجیز پر مشتمل نیا کیپشن دیا، جس پر مداحوں کی جانب سے ملا جلا ردعمل سامنے آیا۔ یاد رہے کہ ہیلی کا ووگ انٹرویو ان کے کیریئر کا اہم قرار دیا جا رہا ہے، جہاں انہوں نے ذاتی چیلنجز اور ازدواجی زندگی سمیت پوسٹ پارٹم پر کھل کر بات کی۔",
        "published_date": "Wed, 21 May 2025 15:17:02 UTC",
        "source": "Express Urdu"
    },
    {
        "guid": "https://www.bbc.com/urdu/articles/cgj88eqle0lo#0",
        "title": "اعلیٰ سطح کے وفود اور متعدد ممالک کے دورے: پاکستان اور انڈیا کشیدگی کے بعد عالمی سفارتی مہم سے کیا حاصل کرنا چاہتے ہیں؟",
        "link": "https://www.bbc.com/urdu/articles/cgj88eqle0lo",
        "image_url": "https://ichef.bbci.co.uk/news/1024/branded_urdu/4908/live/dbf2f190-3654-11f0-8947-7d6241f9fce9.jpg",
        "article": "پاکستان اور انڈیا کے درمیان چار روزہ تنازع اور ایک دوسرے کے خلاف عسکری کارروائیوں کے بعد دونوں ممالک کی حکومتوں نے اعلیٰ سطح کے وفود کو عالمی سفارتی مہم پر روانہ کرنے کا اعلان کیا ہے اور دونوں ہی ملکوں کی جانب سے تشکیل دیے گئے اِن وفود میں اہم سیاسی رہنماؤں کو شامل کیا گیا ہے۔\nایک ایسے وقت میں جب دونوں ممالک میں اگرچہ سیز فائر تو ہو چکا لیکن سرحد کے دونوں جانب لگ بھگ 88 گھنٹوں میں پیش آئے واقعات پر متضاد دعوؤں کے بیچ یہ سوال اٹھ رہا ہے کہ اِن سفارتی مہمات کا مقصد کیا ہے اور دونوں ممالک ان کے ذریعے کیا حاصل کرنا چاہتے ہیں؟\nیاد رہے کہ اس نوعیت کی سفارتی مہم کا اعلان پہلے انڈیا کی جانب سے ہوا جس کے بعد پاکستان کی حکومت نے بھی اسی طرح کی سفارتی مہم کا اعلان کیا۔ \nپاکستانی حکومت نے سابق وزیرِ خارجہ اور پاکستان پیپلز پارٹی کے چیئرمین بلاول بھٹو زرداری کی قیادت میں ایک وفد لندن، واشنگٹن اور برسلز بھیجنے کا عندیہ دیا ہے اور وزیرِ اعظم کے دفتر کے مطابق یہ وفد ’عالمی سطح پر انڈیا کے پراپیگنڈے اور مذموم سازشوں کو بے نقاب کرے گا۔‘\nوزیرِ اعظم شہباز شریف کے دفتر سے جاری بیان میں کہا گیا ہے کہ اس وفد میں ڈاکٹر مصدق ملک، انجینیئر خرم دستگیر، سینیٹر شیری رحمان، حنا ربانی کھر، فیصل سبزواری، تحمینہ جنجوعہ اور جلیل عباس جیلانی بھی شامل ہوں گے۔\nدوسری جانب اںڈیا کی حکومت اس ضمن میں بین الاقوامی سطح پر انتہائی بڑے پیمانے پر سفارتی مہم چلانے کے لیے امریکہ، یورپ، افریقہ اور مشرق وسطیٰ کے ممالک میں پارلیمانی ارکان پر مشتمل سات مختلف وفود  بھیج رہا ہے۔\nانڈین حکومت کے یہ سات پارلیمانی وفود 21 مئی سے پانچ جون تک مجموعی طور پر 32 ممالک کا دورہ کریں گے۔ ان وفود کی روانگی سے قبل انڈین سیکریٹری خارجہ وکرم مصری نے پہلگام حملے اور اس کے بعد ہونے والے فوجی ٹکراؤ کے مختلف پہلوؤں کے بارے میں ان پارلیمانی رہنماؤں کو بریف کیا۔\nیہ سفارتی مہم ایک ایسے وقت میں ہو رہی ہے جب انڈیا کے اندر حکومت کو کئی سوالات کا سامنا بھی ہے۔ ایسے میں یہ سوال بھی اٹھ رہا ہے کہ آیا انڈیا کی اس سفارتی مہم کا مقصد اپنے خلاف تنقید کو دبانا ہے یا پھر واقعی یہ عالمی سطح پر پاکستان کے خلاف کسی قسم کی کامیابی حاصل کر سکتی ہے؟ \nاور یہ سوال بھی اپنی جگہ اہم ہے کہ پاکستان کی جوابی سفارتی مہم کس حد تک انڈین مہم کا مقابلہ کر سکے گی؟\nان سوالات کے جواب جاننے سے قبل یہ دیکھتے ہیں کہ انڈیا کہاں کہاں وفود بھیج رہا ہے۔\nانڈین پارلیمانی ارکان کا پہلا وفد شیوسینا کے رکن پارلیمان شریکانت ایکناتھ شندے کی قیادت میں متحدہ عرب امارات، لائبیریا، کانگو اور سیرہ لیون کے لیے روانہ ہو رہا ہے۔\nکانگریس کے رہنما ششی تھرور جس وفد کی قیادت کر رہے ہیں وہ امریکہ، پانامہ، گیانا، برازیل اور کولمبیا کا دورہ کرے گا۔ یہ وفد 25 مئی کو گیانا سے دورے کا آغاز کرنے والا ہے۔\nبی جے پی کے سینیئر رہنما روی شنکر پرساد کی قیادت میں ایک اور وفد برطانیہ، فرانس، جرمنی، یورپی یونین، اٹلی اور ڈنمارک کی سیاسی قیادت کے سامنے ’انڈیا کا موقف پیش کرنے کے لیے‘ 25 مئی کو فرانس سے دورہ شروع کر رہا ہے۔\nجنتا دل یونائیٹڈ کے رہنما سنجے جھا کی قیادت میں ایک پارلیمانی وفد انڈونیشیا، ملائیشیا، جنوبی کوریا، جاپان اور سنگا پور میں جبکہ بی جے پی کے رہنما بجینت پانڈا کی قیادت میں ایک وفد سعودی عرب، کویت، بحرین اور الجیریا کا دورہ کرے گا۔\nانڈین وزارت خارجہ کے مطابق ڈی ایم کے کی رکن پارلیمان کانی موزی سین یونان، سلووینیا، لیٹویا اور روس جانے والے وفد کی قیات کریں گی۔ این سی پی کی رہنما سپریہ سولے کی قیادت میں ایک انڈین پارلیمانی وفد مصر، قطر، ایتھیوپیا اور جنوبی افریقہ کا دورہ کرے گا۔\nانڈیا نے یہ سفارتی مہم ایسے وقت میں شروع کی ہے جب اپوزیشن جماعتیں پاکستان اور انڈیا کے درمیان ہونے والی جنگ بندی اور لڑائی میں ہونے والے ممکنہ نقصانات کے بارے میں بی جے پی حکومت سے سوالات کر رہی ہیں۔\nکانگریس کے رہنما راہل گاندھی کئی بار یہ پوچھ چکے ہیں کہ اس لڑائی میں انڈین فضائیہ کا کتنا نقصان ہوا اور آیا کوئی جہاز گرا تھا یا نہیں۔ انھوں نے وزیر خارجہ ایس جے شنکر کے اس بیان پر تنقید کی تھی جس میں انھوں نے کہا تھا کہ ’آپریشن سندور‘ شروع ہونے سے پہلے پاکستان کو اس کے بارے میں بتا دیا گیا تھا۔\nکانگریس کے طلبا ونگ نے اسی دوران وزیر خارجہ ایس جے شنکر کی رہائش گاہ کے باہر ایک مظاہرہ بھی کیا جہاں وہ اپنے ہاتھوں میں پوسٹر لیے ہوئے تھے جن پر لکھا تھا کہ ’آپ نے آپریشن سے پہلے پاکستان کو اطلاع کیوں دی؟‘\nکاںگریس نے اس پر بھی اعتراض کیا تھا کہ سفارتی مہم کے لیے حکومت نے سیاسی جماعتوں سے پوچھنے کے بجائے خود ہی پارلیمانی ارکان کا انتخاب کر لیا۔ \nواضح رہے کہ کانگریس کی جانب سے چنے جانے والے ششی تھرور نے پہلگام حملے کے بعد اپنی پارٹی سے الگ موقف اختیار کر رکھا ہے اور انھوں نے بیشتر مواقع پر حکومت کی حمایت کی ہے  اور ایک مرحلے پر یہ قیاس آرائیاں بھی کی جانے لگی تھیں کہ کیا  وہ حکمراں جماعت بی جے پی میں شامل ہونے والے ہیں؟  \nلیکن ان کا کہنا تھا کہ انڈیا ایک جمہوری ملک ہے اور وہ اپنے ذاتی خیالات کا اظہار کر رہے تھے جو بقول ان کے ضروری نہیں کہ پارٹی کے موقف سے مطابقت رکھتے ہوں۔ \nیاد رہے کہ ششی تھرور خارجہ امور سے متعلق پارلیمانی کمیٹی کے سربراہ بھی ہیں۔\nتاہم پارلیمانی وفود کے دورے کی تاریخوں کے اعلان اور خارجہ سیکریٹری کی بریفنگ کے بعد انڈیا میں سیاسی جماعتوں نے وقتی طور پر اپنے اختلافات التوا میں ڈال دیے ہیں اور اب وہ ایک زبان میں بات کر رہی ہیں۔\nسیاسی تجزیہ کار نروپما سبرامنین کہتی ہیں کہ آل پارٹی وفود بھیجنے کا ایک اہم مقصد اپوزیشن جماعتوں کو بے اثر کرنا ہے۔ بی بی سی سے بات کرتے ہوئے انھوں نے کہا کہ ’ان وفود کو بھیجنے سے کوئی بنیادی فرق نہیں پڑے گا۔ پہگام حملے تک عالمی برادری کی توجہ دہشت گردی پر تھی لیکن آپریشن سندور کے بعد جس طرح صورتحال ایک مکمل جنگ کی شکل لے رہی تھی اس سے عالمی برادری اب دونوں ملکوں کے درمیان جوہری جنگ کے خطرے کے بارے میں سوچنے لگی ہے۔‘\nنروپما کہتی ہیں کہ پارلیمانی وفود جو پیغام لے کر دنیا بھر کے ممالک میں جا رہے ہیں اس  موقف کے بارے میں عالمی برادری کو پہلے سے علم ہے، اس سے کوئی بنیادی فرق نہیں پڑے گا۔\nتاہم جواہر لال نہرو یونیورسٹی میں سفارت کاری کے سابق پروفیسر ڈاکٹر پشپیش پنت کہتے ہیں کہ جوہری ٹکراؤ کے اندیشے کو مغربی ممالک دانستہ طور پر بڑھا چڑھا کر پیش کر رہے ہیں۔\nپروفیسر پشپیش پنت نے بی بی سی سے بات کرتے ہوئے کہا کہ ماضی میں بھی حکومتوں نے اپنا موقف اجاگر کرنے کے لیے اپوزیشن رہنماؤں کو باہر بھیجا لیکن وہ اقوام متحدہ تک محدود تھا۔\nوہ کہتے ہیں کہ مودی حکومت کو اتنی بڑی سفارتی مہم چلانے کی ضرورت اس لیے پڑی کیونکہ آپریشن سندور میں وزیر اعظم اور حکومت کی ساکھ کو بُری طرح سے نقصان پہنچا تھا۔\nان کے مطابق ’نریندر مودی کی گھن گرج امریکی صدر ڈونلڈ ٹرمپ نے یہ کہہ کر چھین لی کہ جنگ بندی میں نے کروائی، میں نے لڑائی رکوائی۔ اس کے بعد جو یہاں جیت کا جلسہ ہونے والا تھا وہ تو ہو نہ سکا۔‘\nپروفیسر پشپیش پنت کہتے ہیں کہ آپریشن سندور کے بعد بھی وزیر اعظم مودی نے جب قوم سے  خطاب کیا تو لوگ مایوس ہوئے کیونکہ انھوں نے کسی بات کا جواب نہیں دیا۔\n’انھوں نے وہی باتیں دہرائیں جو پہلے سے ہی لوگوں کو معلوم تھیں، لوگوں کو بھلے ہی نہ بتایا گیا ہو، اب پوری دنیا کو بتانا ہے کہ ہم نے کیا کیا۔ میرا خیال ہے کہ اس سفارتی مہم کا بنیادی مقصد ملک کے عوام کو مطمئن کرنا ہے۔‘\nانڈین ذرائع ابلاغ میں پارلیمانی وفود کا ایک بنیادی مقصد پاکستان کو عالمی برادری کی صفوں میں تنہا کر دینا بتایا جا رہا ہے۔\nاس بارے میں جب ہم نے پروفیسر پنت سے سوال کیا تو ان کا کہنا تھا کہ ’مودی ہیں تو ممکن ہے‘ کا نعرہ ہم بڑے عرصے سے سُن رہے تھے لیکن پاکستان کو عالمی برادری میں الگ تھلگ کرنے کی کوشش کامیاب نہیں ہو گی۔\nان کا کہنا ہے کہ ’پاکستان کی پیٹھ پر جب تک چین کا ہاتھ ہے، امریکہ کے لیے پاکستان جب تک کارآمد ہے، اسے عالمی بینک سے قرض مل رہا ہے، سعودی عرب، بحرین اور قطر جیسے ممالک معاشی بحران سے نکلنے میں مدد کر رہے ہیں، مجھے نہیں لگتا کہ پاکستان کو علیحدہ کیا جا سکتا ہے۔ مجھے لگتا  ہے کہ پاکستان اکیلا نہیں۔ جب تک امریکہ اور چین اور ایک حد تک روس اس کے ساتھ ہیں اسے اکیلا کرنا انڈیا کے لیے بہت مشکل ہو گا۔‘\nپروفیسر پنت کہتے ہیں کہ سفارت کاری کی حقیقتیں ملک کی اندرونی سیاست سے بہت مختلف اور پیچیدہ ہوتی ہیں۔ \n’ہمیں اس بات پر بہت غرور نہیں کرنا چاہیے کہ ہم دنیا کی چوتھی یا پانچویں بڑی معیشت ہیں۔ یہ بھی یاد رکھیں کہ ملک میں 80 کروڑ لوگ مفت کے راشن پر زندگی گزار رہے ہیں۔ ہم چین اور امریکہ سے بہت پیچھے ہیں۔ ہم اُس تنی ہوئی رسی پر چل رہے ہیں جس میں ہم کو روس سے بھی بنا کر رکھنی ہے، امریکہ سے بھی تعلقات بہتر رکھنے ہیں، اسرائیل اور مشرق وسطی کے مسلم ممالک سے بھی تعلقات صحیح رکھنے ہیں۔‘\n’چین کے ساتھ تو ہمارا پرانا تنازع ہے لیکن اس کے ساتھ ہماری تجارت کا پیمانہ بھی پھیلا ہوا ہے۔ سفارت کاری میں ان سب حقیقتوں کو سامنے رکھنا ہوتا ہے۔‘\nتجزیہ کاروں اور ماہرینِ خارجہ امور کا کہنا ہے کہ انڈیا کے جواب میں مغربی دارالحکومتوں میں حکومت کا پاکستانی سفارتی وفد بھیجنے کا اقدام اچھا فیصلہ ہے۔\nسابق سیکریٹری خارجہ اعزاز چوہدری نے بی بی سی اردو کو بتایا کہ ’حکومت کا ایجنڈہ بہت واضح ہے کہ پاکستان کو دہشتگردی، پانی اور کشمیر پر اپنا نظریہ دنیا کے سامنے رکھنا ہے۔‘\n’پاکستان کے اندر انڈیا کے دہشتگردی میں ملوث ہونے کے واضح ثبوت موجود ہیں اور یہ درست وقت ہے کہ حکومت پاکستان اپنے مؤقف پوری دنیا تک پہنچائے اور یہ بھی بتائے کہ پاکستان کا پہلگام حملے سے کوئی تعلق نہیں تھا۔‘\nسابق سیکریٹری خارجہ کا کہنا تھا کہ پاکستانی وفد مغربی دارالحکومتوں کو یہ بھی بتائے گا کہ پانی روکنا 24 کروڑ لوگوں کے خلاف ایک جرم ہے۔\n’مسئلہ کشمیر بھی جب تک حل نہیں ہو گا تب تک دونوں ممالک کے درمیان معاملات ٹھیک نہیں ہوں گے۔ اگر ہم (پاکستان اور انڈیا) باہمی مسائل حل نہیں کر سکتے تو کسی تیسرے فریق کو ثالث بننا ہو گا اور اب تو امریکہ میں ٹرمپ انتظامیہ بھی اس بات چیت میں کردار ادا کرنے کی پیشکش کر چکی ہے۔‘\nتاہم کچھ تجزیہ کار سمجھتے ہیں کہ انڈیا اور پاکستان کی جانب سے اپنے اپنے وفود مغربی دارالحکومتوں میں بھیجنا ’ایک پی آر مہم‘ معلوم ہوتی ہے۔\nاسلام آباد کی قائد اعظم یونیورسٹی سے منسلک پروفیسر محمد شعیب کہتے ہیں کہ ’اس تنازع کے دوران پاکستان اور انڈیا غیر ملکی سفارت کاروں کے ساتھ مسلسل رابطے میں تھے اور انھیں تمام پیشرفت سے آگاہ کر رہے تھے۔ حالیہ اقدامات اس ہی سلسلے کی ایک کڑی ہے۔‘\n’تمام میزبان ممالک پہلی ہی سے تمام تر صورتحال سے آگاہ ہیں اور ان کا زیادہ انحصار اپنے سفارت خانوں سے بھیجی جانے والی معلومات پر ہوتا ہے۔‘\nپروفیسر محمد شعیب کے مطابق یہ سفارتی مشن پاکستان کے لیے زیادہ اہم ہے کیونکہ ’دہشتگردی اور عسکریت پسندی کے معاملے پر پاکستان کو زیادہ ہدف (تنقید) بنایا جاتا ہے۔ پاکستان کے نمائندوں کو بیرونِ ملک لوگوں کی بڑی تعداد کے سامنے اپنے موقف کو رکھنے، حالیہ برسوں میں کیے گئے اقدامات، مستقبل کے منصوبوں اور بین الاقوامی برادری سے وابستہ امیدوں اور پڑوسی ملک انڈیا کے حوالے سے اپنا موقف رکھنے کا موقع ملے گا۔‘",
        "published_date": "Thu, 22 May 2025 03:34:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c4geej9y2nwo#0",
        "title": "انڈیا کے ’ڈبل شاہ‘ نے دگنے منافع کا لالچ دے کر مبینہ طور پر 400 کروڑ کیسے ہتھیائے؟",
        "link": "https://www.bbc.com/urdu/articles/c4geej9y2nwo",
        "image_url": "https://ichef.bbci.co.uk/news/1024/branded_urdu/be8d/live/b33a4ca0-363e-11f0-8bb4-2fc6cc6687e7.png",
        "article": "’ایک لاکھ روپے کی سرمایہ کریں اور سات ماہ میں دو لاکھ منافع کمائیں اور اگر ایک کروڑ کی سرمایہ کاری کریں گے تو ایک سال میں دو کروڑ ملیں گے۔ اگر آپ ’اینی میشن‘ کے شعبے میں سرمایہ کاری کرتے ہیں تو آپ کی رقم فوری طور پر دگنی ہو جائے گی۔‘\nیہ پڑھ کر اگر آپ چوکنا نہیں ہوئے اور ابھی بھی دگنا منافع اپنی جیب میں دیکھنا چاہتے ہیں تو تھوڑا پھر سوچیے کہ کہیں آپ اپنی رقم سے بھی تو محروم نہیں ہونے جا رہے ہیں۔\nایسے واقعات تو آپ نے اپنے اردگرد متعدد بار سنے ہوں گے اور کہیں شاید آپ نے خود بھی اس طرح آسان منافع کی راہ پر چلنے کے لیے خود کو آمادہ کیا ہو۔ اگر ایسا ہے تو تھوڑا ٹھہریے اور اس کہانی کو پڑھ لیجیے۔ \nیہ واقعہ پڑوسی ملک انڈیا میں پیش آیا ہے جہاں ایک شخص نے لوگوں کو اپنی رقم دگنی کرنے کا جھانسہ دے کر ان سے 400 کروڑ روپے بٹور لیے۔ ابھی تو اس معاملے میں صرف دو ہی شکایت کنندگان سامنے آئے ہیں مگر پولیس کے مطابق یہ ایک سنگین معاملہ ہے  اور اس معاملے کی تہہ تک پہنچنے کے لیے جامع تحقیقات کی جائیں گی۔ \nستیہ نارائن پورم پولیس نے بی بی سی کو بتایا کہ آندھرا پردیش کے علاقے وجے واڑہ کے ستیہ لکشمی کرن نامی شخص نے اس طرح کا لالچ دے کر کئی لوگوں کو دھوکہ دیا اور ان سے مبینہ طور پر کروڑوں روپے ہتھیا لیے ہیں۔\nبی بی سی نے وینکٹ ستیہ لکشمی کرن سے بات کرنے کی کوشش کی۔ لیکن ان کا فون بند مل رہا ہے۔\nپولیس نے کہا کہ کرن اور ان کے خاندان کے افراد مفرور ہیں۔ پولیس نے دو متاثرین کی شکایت پر مقدمہ درج کر کے تفتیش شروع کر دی ہے۔ پولیس کا کہنا ہے کہ کرن کئی لوگوں سے مبینہ طور پر کروڑوں روپے بٹور کر فرار ہو گئے ہیں۔\nکرن کو پیسے دینے والے گنٹور کے ایک تاجر نے نام نہ ظاہر کرنے کی شرط پر بی بی سی سے بات کی ہے۔ \nتاجر نے کہا کہ ’میں ایک ایسے شخص سے مل کر 10 لاکھ روپے کی سرمایہ کاری کر رہا تھا جنھیں میں بچپن سے جانتا تھا اور وہ میری امیدوں پر پورا اترا اور مجھے سات ماہ میں ڈبل منافع کی خوشخبری بھی مل گئی۔‘  \nان کے مطابق ’لیکن یہ پیسے مجھے نہیں دیے گئے۔ ملزم نے کہا کہ ’یہ 20 لاکھ روپے ابھی نہ لو اور کہا کہ وہ اس کے بدلے ہر سال 40 لاکھ روپے منافع دے گا جس پر میں نے کہا ٹھیک ہے۔‘\nانھوں نے مزید بتایا کہ ’ایک سال کے اندر اپنی دولت کو دگنا کرنے کی امید پر میں نے انھیں سونا دیا، اپنی جائیداد گروی رکھ دی اور ساتھ تقریباً 10 کروڑ روپے دیے۔‘\nمتاثرین پریشان ہیں کہ کرن نے حال ہی میں ضلعی عدالت میں دیوالیہ پن کی درخواست دائر کی ہے اور اب ان کی رقم کا کیا بنے گا۔ کہیں ان کی سرمایہ کاری ڈوب تو نہیں گئی ہے۔\nستیہ نارائن پورم پولیس سٹیشن کے سی آئی ایس وی وی لکشمی نارائنن کی طرف سے دی گئی تفصیلات کے مطابق ’وجئے واڑہ کے نڈومولو وینکٹ ستیہ لکشمی نارائنن نامی ایک شخص نے سات سال قبل ستیہ نارائن پورم میں ’یو پِکس کریئشنز اینیمیشن‘ کے نام سے ایک دفتر کھولا۔‘\nانھوں نے تاجروں کو بتایا کہ وہ فلموں کے لیے اینیمیشن سافٹ ویئر فراہم کرتے ہیں۔  انھوں نے تاجروں سے کہا کہ اگر وہ اس شعبے میں سرمایہ کاری کریں گے تو انھیں فوری منافع ملے گا اور اگر وہ ایک لاکھ روپے کی سرمایہ کاری کریں گے تو انھیں سات ماہ کے اندر ایک لاکھ روپے اضافی منافع ملے گا۔\nلکشمی نارائنن نے کہا کہ ’گنٹور کے ایک تاجر نے سب سے پہلے سرمایہ کاری کی۔ ابتدائی طور پر، انھوں نے سات مہینوں میں ایک لاکھ اور دو لاکھ روپے کی سرمایہ کاری کے بعد 1.75 کروڑ روپے دیے۔‘\nاس بات سے متاثر ہو کر گنٹور، وجئے واڑہ، حیدرآباد اور پالاناڈو ضلع کے  بہت سے تاجروں اور ملازمین نے بڑی رقوم کی سرمایہ کاری کی۔‘\nپولیس نے کہا کہ انھوں نے کسی ضمانت اور دستاویزات کے بغیر زبانی طور پر قرض قبول کرنے، یا سفید کاغذ پر رقم لکھ کر اس پر دستخط کروانے جیسے طریقوں کا سہارا لیا۔\nپولیس کا اندازہ ہے کہ ملزم کے پاس سو سے زیادہ لوگوں نے سرمایہ کاری کی غرض سے کل 400 کروڑ روپے کی رقم دی ہے۔ \nنرساروپیٹ سے تعلق رکھنے والے ایک متاثرہ نے بی بی سی کو بتایا کہ کرن، جس نے ابتدائی طور پر چند لوگوں سے پیسے اکٹھے کیے اور باقاعدگی سے سود ادا کیا، گذشتہ دو سالوں سے ادائیگی میں تاخیر کر رہا ہے۔\nان دو سالوں کے دوران ملزم نے کئی لوگوں سے بھاری رقوم اکٹھی کیں اور سود کی ادائیگی میں بھی تاخیر کی۔\nدلیپ کمار بھی اس جھانسے میں آنے والے متاثرین میں سے ایک ہیں۔\nانھوں نے بی بی سی کو بتایا کہ ’ہم پوچھ رہے تھے، لیکن اس بار ہم سے کچھ تاخیر ہو گئی۔ ہم نے یہ سوچا کہ چلو جتنا وقت گزرے گا وہ ہمیں زیادہ سود دیں گے۔ مگر اب اپریل سے وہ لاپتہ ہیں۔ وہ دفتر بند کر کے کہیں جا چکے ہیں۔‘\nان کے مطابق ملزم کے فون بھی بند تھے اور وہ گھر پر بھی نہیں تھے۔ اس لیے ہم نے پولیس کو شکایت درج کرائی۔‘\nاسی طرح نرساروپیٹ کے  سری نواسا راؤ، جنھوں نے بڑی رقم کی سرمایہ کاری کی تھی، نے بھی کرن کے خلاف وجئے واڑہ کے ستیہ نارائن پورم تھانے میں شکایت درج کرائی۔\nمتاثرین، جنھوں نے اپنا نام ظاہر نہ کرنے کی شرط پر بی بی سی کو بتایا کہ ’نرساروپیٹ کے ایک شخص نے 15 کروڑ روپے، ایک تاجر نے 15.5 کروڑ روپے، دوسرے نے پانچ کروڑ روپے، تیسرے نے 18 کروڑ روپے، چوتھے نے 12 کروڑ روپے اور کچھ دیگر نے ایک کروڑ سے چار کروڑ روپے کے درمیان سرمایہ کاری کی۔‘\nلیکن وہ پولیس شکایت درج کرانے کے لیے آگے نہیں آئے کیونکہ ان کے پاس قانونی دستاویزات موجود نہیں تھیں اور جو پیسہ لگایا گیا تھا وہ کالا دھن تھا۔‘\nبی بی سی آزادانہ طور پر ان دعوؤں کی تصدیق نہیں کر سکا ہے۔ \nنڈومولو وینکٹ ستھیا لکشمی کرن جنھوں نے رنگاریڈی کی ایک عدالت میں دیوالیہ پن کی درخواست دائر کی تھی اب وہ گذشتہ ایک ماہ سے مفرور ہیں۔\nانھوں نے حال ہی میں ایک سیلفی ویڈیو جاری کی ہے۔ اس میں انھوں نے کہا کہ ان کا نقصان ہوا ہے لیکن وہ ان لوگوں کے ساتھ انصاف کریں گے جنھوں نے انھیں رقم دی تھی۔\nرنگاریڈی ضلع کی ایل بی نگرعدالت میں ان کی جانب سے ایک ہفتہ قبل دیوالیہ پن کی درخواست داخل کی گئی تھی۔\nدرخواست میں کہا گیا ہے کہ ’یو پکس کریئشنز‘ کی بنیاد سنہ 2014 میں رکھی گئی تھی اور اس کمپنی نے 155.95 کروڑ روپے کی سرمایہ کاری کی تھی۔\nعدالت میں 102 متاثرین کی فہرست بھی جمع کرائی گئی۔ ملزم کی طرف سے عدالت میں درخواست میں دعویٰ کیا گیا ہے کہ ان کے اثاثوں کی کل مالیت صرف 2.72 کروڑ روپے ہے۔\nمتاثرین کا الزام ہے کہ کرن نے ان سے  400 کروڑ روپے اکٹھے کیے ہیں۔\nگنٹور سے تعلق رکھنے والے ایک متاثرہ نے بی بی سی کو بتایا کہ ’ہم امید کر رہے تھے کہ جیسا کہ سیلفی ویڈیو میں کہا گیا تھا کہ ہمیں کچھ رقم مل جائے گی مگر اب اس عدالتی کارروائی کے بعد وہ امید بھی دم توڑ گئی ہے۔‘\nحیدرآباد کے وکیل ملاریڈی، جنھوں نے رنگاریڈی ڈسٹرکٹ کورٹ میں کرن کی طرف سے درخواست دائر کی ہے نے بی بی سی کو بتایا کہ ان کے مؤکل کہتے ہیں کہ ان کا نقصان ہوا ہے۔ لیکن جنھوں نے ان پر بھروسہ کیا اور انھیں پیسے دیے، میں جانتا ہو کہ وہ بہت زیادہ نقصان میں ہیں۔‘\nانھوں نے کہا کہ ’لیکن جب وہ میرے پاس انصاف کے لیے آتے ہیں تو مجھے بحث کرنی پڑتی ہے۔ میں کوشش کروں گا کہ ان کے پاس جتنے پیسے ہوں انھیں دے دوں۔‘\nاس مقدمے کی تفتیش کرنے والے لکشمی نارائن نے بی بی سی کو بتایا کہ اس مقدمے کی تفتیش جاری ہے۔ ملزمان کی گرفتاری میں تاخیر سے متعلق شکایت کنندگان کے تحفظات پر انھوں نے کہا کہ یہ ایک سنگین معاملہ ہے۔\nپولیس افسر کے مطابق ’یہ ایک ایسا کیس ہے جس نے بہت سے لوگوں اور بہت سے خاندانوں کو مالی طور پر تباہ کر دیا ہے۔ کیس کو احتیاط سے درج کیا جانا چاہیے۔ مقدمے میں سخت دفعات کا انداراج ہونا چاہیے تاکہ مجرم آسانی سے بچ نہ سکیں۔‘\nانھوں نے کہا کہ ’جامع تحقیقات کی ضرورت ہے۔ فی الحال، دو متاثرین نے شکایت درج کرائی ہے۔ ہم اس حد تک تحقیقات کر رہے ہیں۔ مزید متاثرین سامنے آ کر شکایت درج کر سکتے ہیں۔ ہم یقینی طور پر کرن اور ان کے ساتھیوں کو جلد ہی گرفتار کر لیں گے۔‘",
        "published_date": "Wed, 21 May 2025 16:17:15 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c5y66lyqqzqo#0",
        "title": "خضدار میں سکول بس حملے میں چار بچوں سمیت چھ ہلاکتیں: اسلام آباد کا انڈیا کے ملوث ہونے کا الزام، دہلی کی تردید",
        "link": "https://www.bbc.com/urdu/articles/c5y66lyqqzqo",
        "image_url": "https://ichef.bbci.co.uk/news/1024/branded_urdu/7149/live/d00a9580-3655-11f0-96c3-cf669419a2b0.jpg",
        "article": "بلوچستان کے ضلع خضدار میں بدھ کی صبح ایک سکول بس پر ہونے والے حملے کے نتیجے میں چار بچوں سمیت چھ افراد کی ہلاکتیں ہوئی ہیں جبکہ کم از کم 42 بچے زخمی ہوئے ہیں۔\nڈپٹی کمشنر خضدار یاسر اقبال دشتی نے فون پر بی بی سی سے بات کرتے ہوئے کہا کہ دھماکہ خضدار شہر میں زیرو پوائنٹ کے مقام پر علی الصبح اس وقت ہوا جب بچوں کو سکول لے جانے والی بس شہر کے مختلف مقامات سے بچوں کو پِک کر رہی تھی۔\nان کے مطابق جب یہ بس زیرو پوائنٹ پر پہنچی تو اس کے قریب دھماکہ ہوا۔ ڈی سی خضدار کے مطابق 'زخمیوں کو طبی امداد کی فراہمی کے لیے ہسپتال منتقل کیا گیا۔'\nخضدار تھانے کے ایس ایچ او نے بی بی سی کو بتایا کہ 'جس بس کو نشانہ بنایا گیا وہ خضدار کینٹ میں واقع سکول کے بچوں کو لے جا رہی تھی۔'\nان کا کہنا تھا کہ دھماکے میں بس مکمل طور پر تباہ ہو گئی جبکہ بس کے قریب ایک چھوٹی گاڑی بھی تباہ شدہ حالت میں موجود تھی۔\nجائے وقوع پر موجود ایک پولیس اہلکار نے بی بی سی کے عثمان زاہد کو بتایا کہ جس مقام پر دھماکہ ہوا وہ خضدار شہر سے نو سے 10 کلومیٹر کی دوری پر واقع ہے۔\nپولیس حکام کے مطابق 'ایک چھوٹی گاڑی نے سکول بس کو ہٹ کیا جس میں بس مکمل تباہ ہو گئی۔ ہمیں جیسے ہی اطلاع ملی ہم جائے حادثہ پر پہنچ گئے۔'\nوزیر اعظم شہباز شریف اور پاکستانی فوج کے شعبہ تعلقات عامہ نے اس حملے کی مذمت کرتے ہوئے الزام عائد کیا ہے کہ 'انڈیا کے دہشتگرد نیٹ ورک نے بلوچستان میں اپنی پراکسی تنظیموں کے ذریعے یہ حملہ کروایا۔'\nپاکستان کی فوج کے شعبہ تعلقات عامہ (آئی ایس پی آر) کی جانب سے جاری بیان میں کہا گیا ہے کہ 'خضدار میں بچوں کی سکول بس کو نشانہ بنایا جانا انڈین ریاستی دہشتگردی کا ایک اور بزدلانہ حملہ ہے۔'\nانڈین وزارت خارجہ نے پاکستان کی جانب سے صوبہ بلوچستان کے علاقے  خضدار میں سکول بس پر حملے میں انڈیا کے ملوث ہونے کے الزام کو مسترد کر دیا ہے۔\nانڈین وزارتِ خارجہ کے ترجمان رندھیر جیسوال نے کہا ہے کہ ’انڈیا خضدار کے واقعے میں ملوث ہونے کے بارے میں پاکستان کی جانب سے لگائے گئے بے بنیاد الزامات کو مسترد کرتا ہے۔ انڈیا ایسے تمام واقعات میں ہونے والی ہلاکتوں پر افسوس کا اظہار کرتا ہے۔‘\nانڈین وزارت خارجہ کا کہنا تھا کہ ’پاکستان کی عادت بن چکی ہے کہ وہ اپنے تمام اندرونی مسائل کا الزام انڈیا پر عائد کرتا ہے۔‘\nوزیر اعلیٰ بلوچستان سرفراز بگٹی نے بدھ کو کوئٹہ میں پریس کانفرنس کرتے ہوئے کہا ہے کہ خضدار میں بچوں کی جس بس کو نشانہ بنایا گیا اس میں 46 بچے سوار تھے جس میں سے چار بچے ہلاک ہوئے ہیں جبکہ باقی زخمی ہیں۔\nسرفراز بگٹی کے مطابق'جو بچے اس حملے میں شدید زخمی ہیں ان کو ایئر ایمبولینس کے ذریعے خضدار سے کوئٹہ علاج کے لیے منتقل کر دیا گیا ہے۔ جبکہ کم زخمی بچوں کا وہیں علاج کیا جا رہا ہے۔'\nوزیر اعلی بلوچستان سرفراز بگٹی کا کہنا تھا کہ 'ہمیں اس طرح کے واقعے کی ٹھوسں انٹیلیجنس رپورٹس تھیں کہ انڈیا بلوچستان میں حملے کی تیاری کر رہا ہے۔ تاہم معصوم بچوں کو نشانہ بنایا جائے گا اس کی توقع نہیں تھی۔'\nانھوں نے کہا کہ دہشت گردوں نے معصوم بچوں کو وہیکل بورن آئی ڈی بلاسٹ (گاڑی میں نصب دھماکہ خیز مواد) سے حملہ کر کے نشانہ بنایا۔\nوزیر اعلی بلوچستان سرفراز بگٹی نے حملے کا الزام انڈیا پر عائد کرتے ہوئے کہا کہ 'یہ انڈیا کی بزدلانہ سوچ ہے کہ وہ بچوں کو نشانہ بنا رہے ہیں۔ دشمن سے اس قدر گرنے کی توقع نہیں تھی۔'\nسرفراز بگٹی نے کہا کہ 'افغان عبوری حکومت کو یاد دلانا چاہتا ہوں کہ اپ نے پوری دنیا کے سامنے وعدہ کیا تھا کہ آپ کی زمین کسی دہشت گردی کے حملے میں استعمال نہیں ہو گی لیکن آپ کی سرزمین سے بار بار ہم پر حملے کیے جا رہے ہیں۔ ہم درخواست کرتے ہیں کہ آپ اپنا وعدہ پورا کریں گے اور اپنے وعدے کی پاسداری کریں گے۔'\nوزیر اعلیٰ بلوچستان نے کہا کہ 'پچھلے سات آٹھ مہینوں سے اس قسم کے سافٹ ٹارگٹ کیے جا رہے ہیں۔ اس سے پہلے بھی دہشت گردوں نے معصوم بچوں پر حملہ کیا تھا اور اس کا انجام بھی پھر سب نے دیکھا۔ ہم اس کا جواب دیں گے لیکن ہمارے نشانے پر بچے نہیں بلکہ دہشت گرد ہوں گے۔\nانھوں نے دعویٰ کیا کہ بچوں کا مقدس خون رائیگاں نہیں جائے گا اور چن چن کے اس حرکت کے مرتکب افراد کو ماریں گے۔ میرا وعدہ ہے کہ بلوچستان کا امن لوٹ آئے گا۔'\nپاکستان میں امریکی ناظم الامور نیٹلی بیکر نے خضدار میں بچوں سے بھری پر ہونے والے حملے کی شدید الفاظ میں مزمت کی ہے۔\nامریکی ناظم الامور نیٹلی بیکر کی جانب سے خضدار میں بدھ کے روز ہونے والے حملے کے بعد جاری بیان میں کہا گیا ہے کہ 'ہم خضدار، بلوچستان میں سکول بس پر بے رحمانہ اور سفاکانہ حملے کی مذمت میں پاکستان کے رہنماؤں کے ساتھ شامل ہیں۔'\nبیان میں اُن کا مزید کہنا تھا کہ 'معصوم بچوں کا قتل ناقابل فہم ہے۔ ہم اپنے پیاروں کو کھونے والے خاندانوں کے غم میں برابر کے شریک ہیں اور زخمیوں کی جلد صحت یابی کے لیے دعاگو ہیں۔'\nپاکستان میں امریکی ناظم الامور نیٹلی بیکر کی جانب سے جاری بیان میں کہنا ہے کہ 'کسی بھی بچے کو سکول جاتے ہوئے خوف کا ‌‌شکار نہیں ہونا چاہیے۔ ہم پاکستان میں اُن لوگوں کے ساتھ کھڑے ہیں جو اس تشدد کے خاتمے کے لیے کوشاں ہیں۔‘\nخضدار شہر بلوچستان کے دارلحکومت کوئٹہ سے تقریباً 350 کلومیٹر کے فاصلے پر جنوب مغرب میں واقع ہے۔\nکوئٹہ کراچی شاہراہ پر واقع اس شہر کا شمار کوئٹہ کے بعد بلوچستان کے بڑے شہروں میں ہوتا ہے اور یہ قلات ڈویژن کا ہیڈ کوارٹر بھی ہے۔\nشہر سمیت ضلع خضدار کی آبادی مختلف بلوچ قبائل پر مشتمل ہے۔ اس ضلع کا شمار بلوچستان کے ان علاقوں میں ہوتا ہے جو کہ شورش سے متاثر ہیں۔ چند روز قبل ضلع کے علاقے صمند میں لیویز فورس کی ایک چیک پوسٹ پر ہونے والے حملے میں لیویز کے چار اہلکار ہلاک ہوئے تھے۔\nاس سے قبل جنوری کے مہینے میں خضدار شہداد کوٹ روڈ پر ایک مسافر بس پر ہونے والے حملے میں ایک شخص ہلاک اور متعدد افراد زخمی ہوئے تھے۔\nرواں سال اس کے دو علاقوں زہری اور اورناچ میں مسلح افراد کی ایک بڑی تعداد آئی تھی اور وہ کئی گھنٹے تک وہاں موجود رہے تھے۔\nان مسلح افراد نے دونوں علاقوں سے پولیس اور لیویز فورس کے تھانوں سے اسلحہ بھی لے گئے تھے جبکہ بعض سرکاری دفاتر کو نذر آتش بھی کیا تھا۔\nطویل عرصے سے خضدار شہر اور اس ضلع کے دیگر علاقوں میں سنگین بدامنی کے واقعات پیش آتے رہے ہیں تاہم سرکاری حکام کا کہنا ہے کہ حکومتی اقدامات کی وجہ سے ماضی کے مقابلے میں امن و امان کی صورتحال میں بہتری آئی ہے۔",
        "published_date": "Wed, 21 May 2025 15:17:09 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c2kqqxdgqyno#1",
        "title": "کیا انڈیا اور پاکستان کے درمیان حالیہ تنازع میں اصل فاتح چین ثابت ہوا؟",
        "link": "https://www.bbc.com/urdu/articles/c2kqqxdgqyno",
        "image_url": "https://ichef.bbci.co.uk/news/1024/branded_urdu/b470/live/af84ad90-3610-11f0-8f93-0590071db98a.png",
        "article": "رواں ماہ کے اوائل میں انڈیا اور پاکستان کے درمیان چار روزہ جھڑپ بالآخر جنگ بندی پر ختم ہوئی جس میں دونوں نے اپنی اپنی فتح کا دعویٰ کیا لیکن ایسا لگتا ہے کہ چین کی دفاعی صنعت بھی اس میں ایک غیر متوقع فاتح کے طور پر سامنے آئی۔\nتازہ جھڑپوں کا آغاز سات مئی کو اس وقت ہوا جب انڈیا نے 22 اپریل کو انڈیا کے زیر انتظام کشمیر کے سیاحتی مقام پہلگام میں عسکریت پسندوں کے ہاتھوں 26 افراد کی ہلاکت کے جواب میں پاکستان کے اندر موجود ’دہشت گردوں کے ٹھکانوں‘ پر حملے کیے۔\nدہلی نے اسلام آباد پر عسکریت پسند گروہوں کی پشت پناہی کا الزام لگایا تاہم پاکستان ان الزامات کی تردید کرتا ہے۔\nانڈیا نے پہلگام کے جواب میں کیے جانے والے اپنے حملے کو ’آپریشن سندور‘ کا نام دیا جس کے بعد دونوں ممالک کی جانب سے جوابی فوجی اقدامات کیے گئے جن میں ڈرونز، میزائلیں اور لڑاکا طیارے شامل تھے۔\nرپورٹس کے مطابق انڈیا نے فرانسیسی اور روسی ساختہ طیارے استعمال کیے جبکہ پاکستان نے چین کے ساتھ مل کر تیار کرنے والے اپنے جے 10 اور جے17 لڑاکا طیارے استعمال کیے۔ \nفریقین کا کہنا ہے کہ ان کے طیاروں نے سرحد پار نہیں کی اور فاصلے سے ہی ایک دوسرے پر میزائل داغے تھے۔\nاسلام آباد کا دعویٰ ہے کہ اس کے لڑاکا طیاروں نے کم از کم چھ انڈین طیارے مار گرائے، جن میں انڈیا کے نئے حاصل کردہ فرانسیسی ساختہ رفال بھی شامل ہیں۔ دہلی نے ابھی تک ان دعووں پر کوئی تبصرہ نہیں کیا۔\nانڈین فضائیہ (آئی اے ایف) کے ایئر مارشل اے کے بھارتی نے ایک سوال کے جواب میں کہا کہ ’جنگ میں نقصان معمول کی بات ہے‘ لیکن انھوں نے پاکستانی دعوے پر براہ راست تبصرہ کرنے سے گریز کیا۔\nانھوں نے مزید کہا کہ ’ہم نے اپنے اہداف حاصل کر لیے ہیں اور ہمارے تمام پائلٹ گھر واپس آ چکے ہیں۔‘\nانڈیا کا کہنا ہے کہ اس نے پاکستان میں موجود کالعدم لشکر طیبہ اور جیش محمد تنظیموں کے ہیڈ کوارٹرز کو نشانہ بنا کر کم از کم ’100 دہشت گردوں‘ کو ہلاک کیا۔\nفضائی جنگ کی اصل حقیقت تاحال سامنے نہیں آئی۔ کچھ میڈیا اداروں نے انڈین پنجاب اور انڈیا کے زیر انتظام کشمیر میں طیارہ گرنے کی رپورٹس دی ہیں لیکن انڈیا کی حکومت نے ان پر کوئی ردعمل نہیں دیا۔\nبین الاقوامی خبر رساں ادارے روئٹرز کی ایک رپورٹ میں امریکی حکام کے حوالے سے کہا گیا ہے کہ پاکستان نے ممکنہ طور پر چین کے تیارہ کردہ جے 10 طیارے کا استعمال کرتے ہوئے انڈین طیاروں پر فضائی حملے کیے۔\nپاکستان نے یہ دعوی بھی کیا ہے کہ اس نے چینی ہتھیاروں پر انحصار کرتے ہوئے کامیابی حاصل کی۔ بعض ماہرین کے مطابق اسے بیجنگ کی دفاعی صنعت کے لیے ایک کامیابی سمجھا جا رہا ہے جبکہ بعض ماہرین اس سے اختلاف رکھتے ہیں۔\nکچھ ماہرین نے اس صورتحال کو چین کی ہتھیاروں کی صنعت کے لیے ’ڈیپ سیک لمحہ‘ قرار دیا۔ خیال رہے کہ رواں سال جنوری میں چینی مصنوعی ذہانت کی ایپ ’ڈیپ سیک‘ نے امریکی کمپنیوں کو سستی ٹیکنالوجی کے ذریعے چونکا دیا تھا۔\nچینی پیپلز لبریشن آرمی کے ریٹائرڈ سینیئر کرنل ژو بو نے بی بی سی کو بتایا کہ ’یہ فضائی لڑائی چین کی دفاعی صنعت کے لیے بڑی تشہیر تھی۔ اس سے قبل چین کو کبھی بھی اپنے پلیٹ فارمز کو جنگی صورت حال میں آزمانے کا موقع نہیں ملا تھا۔‘\nبیجنگ میں مقیم تجزیہ کار نے کہا کہ فضائی معرکے کے نتائج نے دکھا دیا کہ ’چین کے پاس کچھ نظام ایسے ہیں جن کا کوئی ثانی نہیں۔‘\nگذشتہ ہفتے جب جے 10 لڑاکا طیارے کی انڈیا پاکستان جھڑپ میں کارکردگی کی خبریں سامنے آئیں تو اس طیارے کو بنانے والی چینی ایوی ایشن کمپنی ’چنگڈو ایئرکرافٹ‘ کے حصص میں 40 فیصد تک اضافہ نظر آیا۔\nتاہم دیگر ماہرین کا خیال ہے کہ چینی ہتھیاروں کی برتری کا اعلان کرنا ابھی قبل از وقت ہوگا۔\nکنگز کالج لندن کے پروفیسر والٹر لیڈوگ کا کہنا ہے کہ یہ ابھی طے نہیں ہو سکا کہ آیا چینی طیارے واقعی انڈین فضائیہ (آئی اے ایف) کے طیاروں، بطور خاص رفال پر سبقت لے گئے تھے۔\nانھوں نے کہا کہ ’معیاری فوجی نظریے کے مطابق آپ پہلے دشمن کے فضائی دفاع کو ختم کرتے ہیں اور فضائی برتری حاصل کرتے ہیں، اس کے بعد زمینی اہداف کو نشانہ بناتے ہیں مگر بظاہر ایسا لگتا ہے کہ انڈین مشن کا مقصد پاکستانی فوج کو اشتعال دلانا نہیں تھا۔‘\nلیڈوگ کا خیال ہے کہ انڈین پائلٹس کو اس وقت پرواز کا حکم دیا گیا جب پاکستان کا فضائی دفاع مکمل الرٹ پر تھا اور ان کے لڑاکا طیارے پہلے ہی فضا میں موجود تھے۔ انڈین فضائیہ نے مشن کی تفصیلات یا اپنی حکمت عملی کے بارے میں کچھ نہیں بتایا۔\nبیجنگ نے بھی جے 10 کے ذریعے رفال سمیت انڈین طیاروں کو گرانے کی خبروں پر کوئی تبصرہ نہیں کیا لیکن جے 10 کے ذریعے مغربی ہتھیار کو گرانے کی غیر مصدقہ خبروں نے چینی سوشل میڈیا پر خوشی اور فخر کی لہر کو جنم دیا۔\nچین کی سکیورٹی امور کی محقق کارلوٹا ریناڈو کا کہنا ہے کہ اگرچہ مکمل معلومات تک رسائی مشکل ہے لیکن چینی سوشل میڈیا پر قومی فخر اور جذبے والے پیغامات کی بھرمار ہے۔\nانھوں نے کہا کہ ’فی الحال حقیقت سے زیادہ اہم تاثر ہے۔ اگر اس زاویے سے دیکھا جائے تو اصل فاتح چین ہے۔‘\nپاکستان اور چین کے دہائیوں سے دوستانہ تعلقات ہیں۔ چین پاکستان اقتصادی راہداری کے تحت چین پاکستان میں 50 ارب ڈالر سے زائد کی سرمایہ کاری کر رہا ہے۔\nلہٰذا، ایک کمزور پاکستان چین کے مفاد میں نہیں۔\nپاکستانی سکیورٹی تجزیہ کار امتیاز گل کا کہنا ہے کہ چین نے حالیہ انڈیا پاکستان تنازعے میں فیصلہ کن کردار ادا کیا۔ ’چین نے انڈین منصوبہ سازوں کو مکمل طور پر حیران کر دیا۔ انھوں نے شاید پاکستان اور چین کے درمیان جدید جنگی تعاون کی گہرائی کا اندازہ نہیں لگایا تھا۔‘\nماہرین کا کہنا ہے کہ چینی طیاروں کی جنگ میں کارکردگی کو مغربی دارالحکومتوں میں بغور دیکھا جا رہا ہے کیونکہ اس کے عالمی اسلحہ کی تجارت پر دور رس اثرات ہو سکتے ہیں۔ امریکہ دنیا کا سب سے بڑا اسلحہ برآمد کنندہ ہے جبکہ چین چوتھے نمبر پر ہے۔\nچین زیادہ تر میانمار اور پاکستان جیسے ترقی پذیر ممالک کو اسلحہ فروخت کرتا ہے۔ ماضی میں چینی ہتھیاروں کو ناقص معیار اور تکنیکی مسائل کی وجہ سے تنقید کا نشانہ بنایا گیا تھا۔\nرپورٹس کے مطابق سنہ 2022 میں برمی فوج نے تکنیکی خرابیوں کے باعث چین پاکستان کے مشترکہ تیار کردہ جے ایف-17 طیاروں کو ترک کر دیا تھا۔ نائجیریا کی فوج نے بھی چینی طیاروں میں کئی تکنیکی مسائل کی شکایت کی تھی۔\nیہاں یہ بات بھی قابل ذکر ہے کہ یہ پہلا موقع نہیں جب انڈیا نے پاکستان کے ہاتھوں اپنا طیارہ کھویا ہو۔\nسنہ 2019 میں پاکستان میں مشتبہ دہشت گرد اہداف پر اسی طرح کے انڈین فضائی حملوں کے بعد دونوں ممالک کے درمیان ایک مختصر فضائی لڑائی کے دوران ایک روسی ساختہ مگ 21 جیٹ پاکستانی حدود میں مار گرایا گیا اور پائلٹ ابھینندن کو پکڑ لیا گیا، جنھیں پھر رہا کر دیا گیا۔\nانڈیا نے بعد میں یہ دعویٰ کیا کہ پائلٹ نے جہاز سے چھلانگ لگانے سے قبل کامیابی سے پاکستانی طیاروں کو مار گرایا جس میں ایک امریکی ساختہ ایف 16 بھی شامل تھا۔ پاکستان نے انڈیا کے اس دعوے کو مسترد کر دیا تھا۔ \nپاکستان کی طرف سے کامیابی سے انڈین طیارے گرانے کی اطلاعات کے باوجود والٹر لیڈوگ جیسے ماہرین کا خیال میں انڈیا نے دس مئی کی صبح پاکستان کے اندر بہت اہم اہداف کو نشانہ بنایا مگر یہ حقیقت بین الاقوامی میڈیا پر زیادہ نمایاں نہیں ہو سکی۔ \nانڈین فوج کا کہنا ہے کہ اس نے ایک مربوط حملے میں پاکستان کے 11 ایئربیسز پر میزائل حملے کیے۔ جس میں راولپنڈی میں جی ایچ کیو کے قریب واقع سٹریٹجک اہمیت کی حامل نور خان ایئربیس بھی شامل ہے۔ دوسرا بڑا حملہ بھولاری ایئربیس پر تھا جو کراچی سے کوئی 140 کلومیٹر دوری پر واقع ہے۔\nوالٹر لیڈوگ کا کہنا ہے کہ اس بار انڈین فضائیہ نے اپنے ضابطے کے طریقہ کار پر عمل کیا۔ پہلے انھوں نے پاکستان کے ایئر ڈیفنس اور راڈار سسٹمز کو ہدف بنایا اور پھر زمینی اہداف پر توجہ مرکوز کر لی۔ \nپاکستان کے پاس چینی ایچ کیو 9 جیسے ڈیفنس سسٹم کے ہوتے ہوئے انڈین طیاروں نے پاکستان پر میزائل حملے کیے۔ \nوالٹر لیڈوگ کے مطابق بظاہر یہ حمل نسبتاً درست اور خاص اہداف تک محدود تھے۔ ایئربیسز کے رن ویز کے عین درمیان میں گڑھے بن گئے۔ ان کی رائے میں ’اگر یہ تنازع طوالت اختیار کر جاتا تو میں کچھ نہیں کہہ سکتا کہ پاکستانی فضائیہ کو ان ایئربیسز کو فعال بنانے کے لیے کتنا وقت درکار ہوتا۔‘ \nمشن کی بریفنگ کی تفصیلات میں جائے بغیر ان کا کہنا تھا کہ انڈیا کی فوج بیانیے کی دوڑ میں پیچھے رہ گئی۔ \nپاکستان کا مؤقف ہے کہ انڈیا کے فضائی حملوں کے جواب میں اس نے انڈیا کی متعدد ایئربیسز پر میزائل اور فضائی حملے کیے۔ نئی دہلی کا کہنا ہے کہ ان حملوں سے آلات یا عملے کو کوئی نقصان نہیں پہنچا۔ \nامریکہ اور اس کے اتحادیوں نے جب یہ دیکھا کہ صورتحال اب بے قابو ہوتی جا رہی ہے تو انھوں نے مداخلت کی اور اور دونوں ملکوں پر زور دیا کہ وہ لڑائی روک دیں۔ \nماہرین کا کہنا ہے کہ انڈیا کے لیے یہ سب ’ویک اپ کال‘ ہے یعنی اسے یہ دیکھنے کی ضرورت ہے کہ وہ کہاں کھڑا ہے۔  \nبیجنگ شاید پاکستان اور انڈیا کے درمیاان حالیہ تنازع پر کوئی تبصرہ نہ کرے مگر وہ اس معاملے پر سنجیدہ ہے کہ وہ دنیا کو یہ دکھا سکے کہ اس کے ہتھیاروں کا نظام اب مغرب کے معیار سے کم نہیں۔  \nنئی دہلی کو اس بات کا علم ہے کہ چین نے پاکستان کو جو طیارے فراہم کیے ہیں یہ وہ پرانے والے ماڈلز میں سے ایک ہیں۔ بیجنگ پہلے ہی اپنے نظام میں جے 20 سٹیلتھ فائٹر طیارے شامل کر چکا ہے جو راڈار سے بچ نکلنے کی صلاحیت رکھتے ہیں۔ \nانڈیا اور چین کا دیرینہ سرحدی تنازع چل رہا ہے اور ان کے درمیان سنہ 1962 میں اس پر ایک جنگ بھی ہو چکی ہے جس میں انڈیا کو شکست ہوئی۔ جون 2020 میں لداخ میں ایک مختصر جھڑپ بھی ہو چکی ہے۔ \nماہرین کا کہنا ہے کہ انڈیا اس بات سے بخوبی واقف ہے کہ اسے اپنی مقامی دفاعی مینوفیکچرنگ انڈسٹری میں سرمایہ کاری میں تیزی لانی ہو گی۔ \nفی الحال ایسا لگتا ہے کہ چین کی دفاعی صنعت انڈیا پاکستان تنازع میں اپنے طیارے کی کامیابی کے دعوے کا لطف لے رہی ہے۔",
        "published_date": "Wed, 21 May 2025 04:17:32 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvg55k12pk4o#1",
        "title": "’گولڈن ڈوم‘: ٹرمپ کا 175 ارب ڈالرز کی لاگت سے دفاعی نظام بنانے کا اعلان جو ’خلا سے داغے گئے میزائل بھی روک سکے گا‘",
        "link": "https://www.bbc.com/urdu/articles/cvg55k12pk4o",
        "image_url": "https://ichef.bbci.co.uk/news/1024/branded_urdu/b399/live/41f0c7e0-3639-11f0-8947-7d6241f9fce9.jpg",
        "article": "امریکی صدر ڈونلڈ ٹرمپ کا کہنا ہے کہ ان کی حکومت نے امریکہ کو جدید میزائلوں اور دیگر فضائی خطرات سے محفوظ بنانے کے لیے ’گولڈن ڈوم‘ میزائل ڈیفنس سسٹم کے ڈیزائن کی منظوری دے دی ہے۔\nان کا کہنا ہے کہ یہ جدید دفاعی نظام ان کے دورِ صدارت کے ختم ہونے سے پہلے ہی تیار ہو جائے گا۔\nیاد رہے کہ دوسری بار عہدہ صدارت سنبھالنے کے بعد ڈونلڈ ٹرمپ نے ایسا جدید فضائی دفاعی نظام بنانے کا ارادہ ظاہر کیا تھا جس سے امریکہ کو بیلسٹک اور کروز میزائلوں سمیت دیگر فضائی خطرات سے محفوظ رکھا جا سکے۔\nٹرمپ کا کہنا ہے کہ ابتدائی طور پر اس منصوبے کے لیے 25 ارب ڈالر مختص کیے گئے ہیں جبکہ اس کی کل لاگت 175 ارب ڈالرز آئے گی تاہم سرکاری اندازاوں کے مطابق آنے والی دہائیوں میں اس کی لاگت بڑھ کر کہیں زیادہ ہو جائے گی۔\nپینٹاگون حکام خبردار کرتے آئے ہیں کہ امریکہ کا موجودہ دفاعی نظام چین اور روس کے جدید میزائلوں سے مطابقت نہیں رکھتا۔\nمنگل کے روز اوول آفس میں بات کرتے ہوئے ٹرمپ کا کہنا تھا کہ دراصل یہاں کوئی اس طرز کا جامع سسٹم ہے ہی نہیں۔ \n’ہمارے پاس مخصوص میزائل ہیں، میزائلوں سے دفاع کر سکتے ہیں لیکن کوئی جامع نظام نہیں۔۔۔ ایسا کبھی بھی کچھ نہیں رہا۔‘\nامریکی صدر نے اعلان کیا ہے کہ امریکی سپیس فورس کے جنرل مائیکل گیوٹلین اس منصوبے کی نگرانی کریں گے۔ جنرل گیوٹلین سپیس فورس کے خلائی آپریشن کے وائس چیف ہیں۔\nدوسری مرتبہ صدر بننے کے سات روز بعد ہی ڈونلڈ ٹرمپ نے وزارتِ دفاع کو ایک ایسا دفاعی نظام کا منصوبہ تیار کرنے کا حکم دیا تھا جو امریکہ کو لاحق ’سب سے زیادہ تباہ کن‘ فضائی خطرات سے نمٹنے کے قابل ہو۔\nمنگل کے روز ڈونلڈ ٹرمپ کا کہنا تھا کہ یہ نظام زمین، سمندر اور خلا میں جدید ترین ٹیکنالوجیز پر مشتمل ہو گا۔ ان کا کہنا تھا کہ اس نظام کے تحت خلا میں سینسرز اور انٹرسیپٹرز بھی لگائے جائں گے۔\nامریکی صدر کا کہنا ہے کینیڈا بھی اس منصوبے کا حصہ بننا چاہتا ہے۔\nیاد رہے کہ رواں سال کے اوائل میں امریکہ کے دورے پر آئے اس وقت کے کینیڈا کے وزیرِ دفاع بلی بلیئر نے بھی گولڈن ڈوم منصوبے میں شرکت کی خواہش کا اظہار کیا تھا۔ ان کا کہنا تھا کہ یہ منصوبہ کینیڈا کے ’قومی مفاد‘ میں ہے۔\nڈونلڈ ٹرمپ کا کہنا تھا کہ گولڈن ڈوم منصوبہ ’دنیا کے دوسرے کونے یا خلا سے لانچ کیے جانے والے میزائل کو بھی روک سکے گا۔‘\nیہ منصوبہ اسرائیل کے آئرن ڈوم منصوبے سے متاثر ہے جسے اسرائیل سنہ 2011 سے راکٹوں اور میزائلوں کو روکنے کے لیے استعمال کرتا آیا ہے۔\nتاہم ’گولڈن ڈوم‘ اسرائیل کے آئرن ڈوم سے کئی گنا بہتر اور بڑے خطرات سے نمٹنے کے لیے بنایا جائے گا۔ یہ نظام آواز کی رفتار سے تیز ہائپرسونک میزائلوں اور خلا سے بمباری کرنے والے نظام سے بھی تحفظ فراہم کر سکے گا۔\nٹرمپ کا کہنا تھا کہ اس نظام کی کامیابی کی شرح تقریباً 100 فیصد ہے۔\nاس سے قبل امریکی حکام کہہ چکے ہیں کہ گولڈن ڈوم کی مدد سے امریکہ میزائلوں کو فضا میں یا لانچ سے پہلے ہی روک پائے گا۔\nامریکی وزارتِ دفاع کا کہنا ہے کہ اس سسٹم کے بیشتر پہلو ایک مرکزی کمانڈ کے تحت ہوں گے۔\nآئرن ڈوم وہ فضائی دفاعی نظام ہے جس کا دنیا میں جنگ کے ماحول میں سب سے زیادہ تجربہ ہے اور اس کی وجہ حالیہ برسوں میں حماس اور غزہ سے دیگر عسکریت پسند گروپوں اور لبنان سے حزب اللہ کی طرف سے اسرائیل پر داغے گئے میزائل ہیں۔\nاسرائیل بھر میں آئرن ڈوم بیٹریاں نصب کی گئی ہیں۔ ایسی ہر بیٹری میں تین یا چار لانچرز ہوتے ہیں، جن میں سے ہر ایک میں 20 میزائل ہوتے ہیں۔\nآئرن ڈوم ریڈار کی مدد سے حملہ آور راکٹوں کی نشاندہی کرتا ہے اور حساب لگاتا ہے کہ ان میں سے کون سے آبادی والے علاقوں پر گرنے کے امکانات ہیں۔ پھر یہ نظام صرف انھی راکٹوں کو نشانہ بنانے کے لیے میزائل داغتا ہے جبکہ باقی راکٹوں کو کھلے غیرآباد علاقوں میں گرنے کے لیے چھوڑ دیا جاتا ہے۔\nاسرائیلی فوج کا دعویٰ ہے کہ آئرن ڈوم اب تک 90 فیصد حملہ آور راکٹوں کو تباہ کرنے میں کامیاب رہا ہے۔ اس پر نصب ’تامیر‘ میزائلوں میں سے ہر ایک کی قیمت تقریباً 50 ہزار ڈالر ہے۔\nاسے اسرائیل اور حزب اللہ کے درمیان 2006 کی جنگ کے بعد تیار کیا گیا تھا، جب حزب اللہ نے اسرائیل پر تقریباً چار ہزار راکٹ فائر کیے تھے، جس سے بہت زیادہ نقصان ہوا تھا اور درجنوں شہری مارے گئے تھے۔\nامریکی تعاون کے نتیجے میں اسرائیلی کمپنیوں رفائل ایڈوانسڈ ڈیفینس سسٹمز اور اسرائیل ایرو سپیس انڈسٹریز کا ڈیزائن کیا گیا یہ نظام 2011 سے کام کر رہا ہے اور اسی برس یہ لڑائی میں پہلی مرتبہ استعمال ہوا جب اس کی مدد سے غزہ سے داغے گئے ایک راکٹ کو روکا گیا۔\nاکتوبر 2023 سے آئرن ڈوم میزائلوں نے غزہ سے حماس اور دیگر عسکریت پسند گروپوں اور جنوبی لبنان سے حزب اللہ کی طرف سے فائر کیے گئے ہزاروں راکٹوں کو روکا ہے۔",
        "published_date": "Wed, 21 May 2025 08:10:06 UTC",
        "source": "BBC Urdu"
    },
    {
        "guid": "https://urdu.arynews.tv/may-25-pakistan-africa-friendship-day/",
        "title": "25 مئی کو یوم دوستی پاکستان و افریقہ",
        "link": "https://urdu.arynews.tv/may-25-pakistan-africa-friendship-day/",
        "image_url": "https://urdu.arynews.tv/wp-content/uploads/2023/08/senate.jpg",
        "article": "اسلام آباد: سینیٹ سیکرٹریٹ نے مطالبہ کیا ہے کہ 25 مئی کو یوم دوستی پاکستان و افریقہ قرار دیا جائے۔\nتفصیلات کے مطابق چیئرمین سینیٹ سید یوسف رضا گیلانی کی قیادت میں سینیٹ آف پاکستان 22 مئی 2025 کو اپنے اجلاس کے دوران ایک تاریخی قرار داد منظور کرنے جا رہا ہے۔\nاس قرارداد میں حکومت سے مطالبہ کیا گیا ہے کہ وہ 25 مئی کو پاکستان-افریقہ دوستی کے دن کے طور پر منانے کا اعلان کرے تاکہ دو طرفہ اور بین الاقوامی افریقی ممالک کے ساتھ باہمی تعاون کو بڑھایا جا سکے۔\nاعلامیے میں سیکرٹریٹ نے کہا کہ 22 مئی کو اس سلسلے میں سینیٹ ایک قرارداد منظور کرے گا، چیئرمین سینیٹ کی ہدایت پر قرارداد آج سینیٹ اجلاس میں پیش کی جائے گی۔ اعلامیے کے مطابق سینیٹ اجلاس میں افریقی ممالک کے سفیروں اور ہائی کمشنرز کو مدعو کیا گیا ہے، سیکرٹریٹ کی جانب سے مہمانوں کے اعزاز میں استقبالیہ دیا جائے گا۔\n\nسینیٹ کا یہ بھی کہنا ہے کہ اس یوم دوستی کا مقصد افریقی ممالک سے عالمی تعاون کو فروغ دینا ہے، اور قرارداد کا مقصد پارلیمانی سفارت کاری کے ذریعے پاکستان کا مثبت چہرہ اجاگر کرنا ہے۔ واضح رہے کہ ہر سال 25 مئی کو پاکستان-افریق دوستی کا دن منانے کا یہ خیال چیئرمین سینیٹ نے پیش کیا ہے، جو چاہتے ہیں کہ افریقی براعظم کے ساتھ مضبوط اور کثیر جہتی تعاون قائم ہو۔",
        "published_date": "Thu, 22 May 2025 03:39:06 UTC",
        "source": "ARY Urdu"
    },
    {
        "guid": "https://urdu.arynews.tv/khuzdar-school-bus-pm-field-marshal/",
        "title": "وزیر اعظم اور فیلڈ مارشل عاصم منیر خضدار واقعے کے زخمیوں کی عیادت کے لیے پہنچ گئے",
        "link": "https://urdu.arynews.tv/khuzdar-school-bus-pm-field-marshal/",
        "image_url": "https://urdu.arynews.tv/wp-content/uploads/2025/05/khuzdar.jpg",
        "article": "کوئٹہ: وزیر اعظم شہباز شریف، فیلڈ مارشل عاصم منیر اور وفاقی وزرا نے کوئٹہ کا دورہ کیا، اور خضدار واقعے کے زخمیوں کی عیادت کی۔\nخضدار واقعے کے زخمیوں کی عیادت کے موقع پر وزیر اعظم شہباز شریف نے معصوم جانوں کے ضیاع پر افسوس کا اظہار کرتے ہوئے کہا بھارت کا اصل چہرہ دنیا کے سامنے بے نقاب ہو چکا، دہشت گرد حملے انتہائی شرمناک اور انسانیت سوز ہیں۔\nانھوں نے کہا ایسے دہشت گرد گروہ بھارت کی ریاستی پالیسی کا حصہ بن چکے ہیں، بیرونی حمایت یافتہ دہشت گردی کے خلاف جنگ کو منطقی انجام تک پہنچائیں گے، عالمی برادری بھارتی ریاستی دہشت گردی کا نوٹس لے۔\nفیلڈ مارشل عاصم منیر نے کہا دہشت گردی کے ماسٹر مائنڈز کو کیفر کردار تک پہنچایا جائے گا، بھارتی دہشت گرد گروہ بلوچ اور پشتون اقدار کے خلاف ہیں۔ وزیر اعلیٰ بلوچستان اور کور کمانڈر کوئٹہ نے اس موقع پر وفد کو بہیمانہ حملے سے متعلق بریفنگ بھی دی۔\nواضح رہے کہ بھارت کے حواریوں نے بچوں پر بزدلانہ وار کر دیا ہے، بھارتی اسپانسرڈ دہشت گردوں نے خضدار میں حملہ کر کے اسکول بس میں 3 بچیوں سمیت 5 افراد کو شہید کر دیا، جب کہ متعدد بچے زخمی ہو گئے ہیں۔ دھماکے میں چھٹی جماعت کی ثانیہ سومرو، ساتویں جماعت کی حفظہ کوثر اور دسویں جماعت کی عیشا سلیم شامل ہیں۔",
        "published_date": "Thu, 22 May 2025 03:39:07 UTC",
        "source": "ARY Urdu"
    },
    {
        "guid": "https://urdu.arynews.tv/donald-trump-president-of-south-africa/",
        "title": "صدرٹرمپ نے جنوبی افریقہ کے صدر کو کھری کھری سنا دیں",
        "link": "https://urdu.arynews.tv/donald-trump-president-of-south-africa/",
        "image_url": "https://urdu.arynews.tv/wp-content/uploads/2025/05/video.jpg",
        "article": "اوول آفس میں سربراہان مملکت کی ہونے والی ملاقات میں تلخی پیدا ہوگئی، امریکی صدر ٹرمپ نے جنوبی افریقہ کے صدر سرل رامپوسا کو کھری کھری سنادیں۔\nصدرٹرمپ نے کہا کہ جنوبی افریقہ کے سفید فام کسانوں کو امریکا میں مہاجرین کے طور پر قبول کرنے کا فیصلہ کرلیا ہے۔\nوائٹ ہاؤس میں جنوبی افریقا کے صدر راما فوسا اور امریکی صدر ڈونلڈ ٹرمپ کے درمیان یہ ایک غیر معمولی ملاقات ہوئی۔ ٹرمپ جنوبی افریقا میں سفید فام افراد کے خلاف تشدد پر بات کرنا چاہتے تھے جبکہ سرل رامپوسا تجارت پر گفتگو کے خواہاں تھے۔\nٹرمپ اور سرل رامپوسا سے اوول آفس میں امریکی صحافی کی جانب سے سفید فاموں کی نسل کشی سے متعلق سوالات کے جوابات دیے۔\n\nجنوبی افریقی صدر رامپوسا نے کہا کہ ٹرمپ کو ان جنوبی افریقیوں کی بات سننے کا کہوں گا جو ان کے دوست ہیں، انہوں نے بتایا کہ جنوبی افریقہ کے دو بہترین سفید فام گالفرز کو اپنے ساتھ لایا ہوں جو ٹرمپ کے دوست ہیں۔\nاس موقع پر صدر ٹرمپ نے پریس کانفرنس روک کر اپنے اسٹاف کو دستاویزی اور ویڈیو ثبوت لانے کا کہا، ٹرمپ نے اوول آفس میں جنوبی افریقی کسانوں کی نسل کشی کے دھمکی آمیز ویڈیوز چلا دیں۔\nویڈیو دکھانے کے بعد ٹرمپ نے کہا کہ یہ شواہد ہیں کہ سفید فام اقلیت کو جنوبی افریقا میں نشانہ بنایا جا رہا ہے جس پر ردعمل دیتے ہوئے صدر رامپوسا کہا کہ یہ نعرے حکومتی پالیسی کی نمائندگی نہیں کرتے۔ انہوں نے وضاحت کی کہ جنوبی افریقی حکومت نسلی ہم آہنگی اور قانون کی حکمرانی کی پابند ہے۔\nصدر رامپوسا نے کہا کہ یہ ویڈیوز جنوبی افریقی حکومت کی نمائندگی نہیں کرتیں، صدر ٹرمپ بولے ہم نے جنوبی افریقہ میں صرف سفید فام کسانوں کی لاشیں دیکھی ہیں۔\nجنوبی افریقی صدر کے ساتھ آنے والے سفید فام گالفرز نے بھی صدر رامپوسا کو دھوکا دیا اور کہا کہ ہم جنوبی افریقہ میں کرنٹ لگانے والی تاروں کی باڑ کے حصار میں رہتے ہیں۔",
        "published_date": "Thu, 22 May 2025 03:39:08 UTC",
        "source": "ARY Urdu"
    },
    {
        "guid": "https://urdu.arynews.tv/gharo-pumping-station-filter-plant-water-supply/",
        "title": "گھارو پمپنگ اسٹیشن مکمل بند، شہرکو پانی کی فراہمی نہ ہوسکی",
        "link": "https://urdu.arynews.tv/gharo-pumping-station-filter-plant-water-supply/",
        "image_url": "https://urdu.arynews.tv/wp-content/uploads/2025/05/pumpimg.jpg",
        "article": "کراچی : کےالیکٹرک کی جانب سے گھارو پمپنگ اسٹیشن اور فلٹر پلانٹ پر کیبل اور سی ٹی فالٹ کی وجہ سے شہر میں پانی کی فراہمی متاثر ہونے کا امکان ہے۔\nاس حوالے سے ترجمان واٹر کارپوریشن کا کہنا ہے کہ کیبل اور سی ٹی فالٹ آج صبح 10 بج کر 35 منٹ پر ہوا، 12گھنٹے سے زائد وقت گزرنے کے باوجود تاحال فالٹ صحیح نہیں ہوسکا۔\nترجمان نے بتایا کہ کےالیکٹرک فالٹ کے باعث گھارو پمپنگ اسٹیشن مکمل طور پر بند ہے، گھارو پمپنگ اسٹیشن سے شہرکو یومیہ30ایم جی ڈی پانی فراہم کیا جاتا ہے۔\nواٹرکارپوریشن ترجمان کے مطابق گھارو پمپنگ اسٹیشن کی بندش سے پورٹ قاسم، بن قاسم ٹاؤن، شاہ فیصل ٹاؤن اور پی این ایس مہران کے علاقے متاثر ہونگے۔\nاس کے علاوہ پی اے ایف بیس فیصل اور کارساز کے علاقوں میں بھی پانی کی فراہمی متاثر ہوگی۔",
        "published_date": "Thu, 22 May 2025 03:39:09 UTC",
        "source": "ARY Urdu"
    },
    {
        "guid": "https://urdu.arynews.tv/t20-squad-bangladesh-series-basit-ali/",
        "title": "جو اسلام آباد کی ٹیم نہ بنا سکا وہ پاکستان ٹیم کیا بنائے گا؟ باسط علی",
        "link": "https://urdu.arynews.tv/t20-squad-bangladesh-series-basit-ali/",
        "image_url": "https://urdu.arynews.tv/wp-content/uploads/2025/05/Team-2.jpg",
        "article": "کراچی : پاکستان کے سابق کرکٹر اور تجزیہ نگار باسط علی کا کہنا ہے کہ جو کوچ اسلام آباد کی ٹیم نہ بنا سکا وہ پاکستانی ٹیم کیا بنائے گا؟\nیہ بات انہوں نے اے آر وائی نیوز کے پروگرام ہر لمحہ پرجوش میں میزبان وسیم بادامی کے سوال کا جواب دیتے ہوئے کہی، انہوں نے کہا کہ بنگلہ دیش سیریز کیلیے بنائے گئے اس قومی ٹی ٹونٹی اسکواڈ کی سلیکشن میں بہت سارے سرپرائزز ہیں۔\nباسط علی نے کہا کہ شاداب خان کو جب نیوزی لینڈ کیخلاف وائس کپتان بنایا گیا تھا تو کس کارکردگی کی بنیاد پر بنایا تھا؟ اس کا جواب مجھے کوئی دے سکتا ہے تو ضرور دے۔\n\nانہوں نے کہا کہ اس بار پھر آپ نے اسی کو وائس کپتان بنادیا۔ ایک نیا لڑکا عباس آفریدی جس نے پی ایس ایل میں سب سے زیادہ 17 وکٹیں لیں اس کے علاوہ صفیان مقیم بھی ہے، کہاں ہیں یہ لڑکے؟ صفیان نے تو دکھے دل کے ساتھ ایک پوسٹ بھی شیئر کی تھی۔\nباسط علی نے کہا کہ سب سے زیادہ زیادتی سلیکٹرز  نے کی ہے، جن میں اظہر اور اسد بھی شامل ہیں اور مجھے حیرت بھی اسی بات کی ہے کہ ماضی میں ان دونوں سلیکٹرز کے ساتھ بھی ایسا ہی ہوا تھا۔\nاس موقع پر قومی ٹی ٹونٹی اسکواڈ پر تبصرہ کرتے ہوئے کامران اکمل کا کہنا تھا کہ میرے لیے ٹیم میں حارث رؤف اور نسیم شاہ کا ہونا سرپرائز تھا بلکہ فخر زمان کو بھی آرام دینا چاہیے تھا۔\nانہوں نے کہا کہ سلیکٹرز یاسر خان اور خرم شہزاد کو رکھ سکتے تھے، عباس آفریدی اور صفیان مقیم کے ساتھ تو سراسر ناانصافی ہوئی ہے۔\nکامران اکمل نے کہا کہ اس ٹیم میں 5 اوپنرز ہیں 8 بیٹسمین ہیں صرف 3 میچوں کیلئے یہ اسکواڈ بنایا گیا ہے یا300 میچز کیلیے\nواضح رہے کہ پاکستان کرکٹ بورڈ کی جانب سے بنگلا دیش سے تین میچوں کی ٹی 20 سیریز کے لیے 16 رکنی اسکواڈ کا اعلان کیا گیا ہے جس میں حسن علی، فخر زمان اور صائم ایوب کی واپسی ہوئی جبکہ بابر، رضوان اور شاہین کو ڈراپ کیا گیا ہے۔\nٹی 20 سیریز میں ٹیم کی قیادت سلمان علی آغا کریں گے۔\nپاکستانی اسکواڈ میں شاداب خان، فخر زمان، ابرار احمد، فہیم اشرف شامل ہیں، حارث رؤف، حسن علی، حسن نواز، حسین طلعت، خوشدل شاہ، محمد عرفان ، محمد حارث، محمد وسیم جونئیر، صائم ایوب، صاحب زادہ فرحان، اور نسیم شاہ کو بھی اسکواڈ میں شامل کیا گیا ہے۔\n\nپاک بنگلادیش سیریز، 16 رکنی پاکستانی اسکواڈ کا اعلان\n\n\nپاک بنگلادیش سیریز، 16 رکنی پاکستانی اسکواڈ کا اعلان",
        "published_date": "Thu, 22 May 2025 03:39:10 UTC",
        "source": "ARY Urdu"
    },
    {
        "guid": "https://urdu.arynews.tv/womans-dead-body-in-flat-after-2-days/",
        "title": "کراچی : فلیٹ سے خاتون کی دو روز پرانی لاش ملی",
        "link": "https://urdu.arynews.tv/womans-dead-body-in-flat-after-2-days/",
        "image_url": "https://urdu.arynews.tv/wp-content/uploads/2025/05/dead-body.jpg",
        "article": "کراچی : شہر قائد کے مختلف علاقوں سے خاتون سمیت دو افراد کی لاشیں ملی ہیں، خاتون کی لاش دو روز پرانی ہے۔\nاے آر وائی نیوز کی رپورٹ کے مطابق پولیس حکام کا کہنا ہے کہ ابوالحسن اصفہانی روڈ کے فلیٹ سے خاتون کی دو روز پرانی لاش ملی ہے۔\nریسکیو حکام نے بتایا کہ خاتون کی شناخت وریشا جعفری کے نام سے ہوئی ہے جس کی لاش قانونی کارروائی کیلیے اسپتال منتقل کردیا گیا۔\nپولیس کے مطابق خاتون اپنے والد کے ساتھ رہائش پذیر تھی جو کام کے سلسلسہ میں شہر سے باہر گئے ہوئے تھے، گھر واپس لوٹے تو بیٹی کو مردہ حالت میں پایا۔\nپولیس حکام نے بتایا کہ جاں بحق ہونے والی خاتون وریشاجعفری کے جسم پر تشدد کے کوئی نشانات موجود نہیں۔\nابتدائی طور پر خاتون کی ہلاکت کی وجہ معلوم نہیں ہوسکی اور اس کے ورثا بھی پوسٹ مارٹم کرانے سے منع کررہے ہیں، تاہم دیگر زاویوں سے تحقیقات کی جارہی ہیں۔\nدوسرے واقعے میں نیوکراچی لاسی گوٹھ کے قریب ایک شخص کی لاش ملی جس کی شناخت25سالہ عبدالرزاق کے نام سے ہوئی ہے۔\nاس حوالے سے پولیس حکام نے بتایا کہ متوفی کی لاش چار نامعلوم افراد اسپتال چھوڑ کر فرار ہوگئے تھے۔ متوفی ایوب گوٹھ کا رہائشی تھا، لاش پر بظاہر کوئی تشدد یا زخم کا نشان موجود نہیں ہے۔",
        "published_date": "Thu, 22 May 2025 03:39:11 UTC",
        "source": "ARY Urdu"
    },
    {
        "guid": "https://urdu.arynews.tv/truck-burned-jamshoro-indus-highway-protest/",
        "title": "جامشورو : مشتعل افراد نے ادویات کا ٹرک نذر آتش کردیا",
        "link": "https://urdu.arynews.tv/truck-burned-jamshoro-indus-highway-protest/",
        "image_url": "https://urdu.arynews.tv/wp-content/uploads/2025/05/jamshoro.jpg",
        "article": "جامشورو : مورو واقعے کے خلاف مبینہ طور پر سندھ کی 3 یونیورسٹیز کے طلباء سڑکوں پر نکل آئے، مشتعل مظاہرین نے احتجاجی مظاہرہ کرتے ہوئے ادویات سے بھرا ٹرک نذر آتش کردیا۔\nاے آر وائی نیوز حیدرآباد کے نمائندے جام فرید لاکھو کی رپورٹ کے مطابق جامشورو میں مورو واقعے کے خلاف مظاہرین نے شدید احتجاج کیا، مظاہرین نے انڈس ہائی وے پر نجی یونیورسٹی کے سامنے دھرنا دے دیا۔\nمظاہرین کے احتجاج کے سبب ٹریفک کی روانی معطل ہوگئی اور شاہراہ کے اطراف گاڑیوں کی لمبی قطاریں لگ گئیں۔\n\nاس موقع پر مشتعل مظاہرین نے ایک منی ٹرک نذر آتش کردیا جو ادویات لے کر کراچی سے پنجاب جا رہا تھا واقعے کی اطلاع ملنے پر علاقہ پولیس موقع پر پہنچ گئی، جس کے بعد مظاہرین منتشر ہوگئے۔",
        "published_date": "Thu, 22 May 2025 03:39:12 UTC",
        "source": "ARY Urdu"
    },
    {
        "guid": "https://urdu.arynews.tv/lack-of-sleep-symptoms-of-disease/",
        "title": "نیند پوری نہ ہونا کس بیماری میں مبتلا ہونے کی علامت ہے",
        "link": "https://urdu.arynews.tv/lack-of-sleep-symptoms-of-disease/",
        "image_url": "https://urdu.arynews.tv/wp-content/uploads/2024/03/sleep-3.jpg",
        "article": "مناسب وقت کی نیند لینا ہماری صحت کے لیے بہت اہمیت کی حامل ہوتی ہے لیکن نیند کی کمی شخصیت کے ہر پہلو پر اپنے اثرات مرتب کرتی ہے۔\nاگر آپ خود کو دن کے دوران بار بار جماہی لیتے، نیند سے لڑتے یا تیسری یا چوتھی کافی کے بغیر دن گزارنے سے قاصر پاتے ہیں، تو یہ علامات معمولی نہیں بلکہ کسی سنگین نیند کی کمی کا اشارہ ہوسکتی ہیں۔\nامریکی اکیڈمی آف سلیپ میڈیسن کے مطابق نیند کی کمی نہ صرف روزمرہ کی کارکردگی کو متاثر کرتی ہے بلکہ طویل المدتی صحت پر بھی گہرے اثرات مرتب کرتی ہے۔\nنیند کے معمول کو بدلنے کے ساتھ ضروری ہے کہ روزانہ سونے اور جاگنے کا وقت بھی یکساں ہو۔اس طرح جسم کو نیند میں آنے والی تبدیلی کو اپنانے میں مدد ملے گی اور نیند کی کمی کا امکان کم ہوگا۔\nدوپہر کے وقت مختصر وقت تک قیلولے سے جسمانی توانائی میں اضافہ ہوتا ہے جبکہ توجہ مرکوز کرنے کی صلاحیت کو بھی فائدہ ہوتا ہے۔\nمگر دوپہر کی اس نیند کا دورانیہ 20 سے 30 منٹ سے زیادہ نہیں ہونا چاہیے کیونکہ زیادہ وقت سونے سے جسمانی و ذہنی تھکاوٹ کا احساس بڑھ جاتا ہے۔\nاے اے ایس ایم کے صدر اور میو کلینک منی سوٹا کے ماہر امراض تنفس ڈاکٹر ایرک اولسن کا کہنا ہے کہ نیند کی کمی ایک سنگین طبی مسئلہ ہے جس کے سماجی اور انفرادی دونوں سطحوں پر اثرات مرتب ہوتے ہیں، چاہے وہ ڈرائیونگ کے دوران حادثات ہوں یا کام کی جگہ پر غلطیاں۔”\nنیند کی کمی کے نقصانات\nتحقیقات سے ثابت ہوا ہے کہ روزانہ سات سے آٹھ گھنٹے کی معیاری نیند نہ لینے سے ذیابیطس، ڈپریشن، دل اور گردے کی بیماریاں، ہائی بلڈ پریشر، موٹاپا اور فالج جیسے امراض کے امکانات بڑھ جاتے ہیں۔\nنارتھ ویسٹرن یونیورسٹی کے محققین کے مطابق اگر کوئی شخص بورنگ میٹنگ میں بھی سو جاتا ہے تو یہ نیند کی کمی کا واضح اشارہ ہے۔ ایک تازہ دم انسان کسی بھی حالت میں آنکھ نہیں بند کرے گا۔\nماہرین کے مطابق، جب نیند مستقل کم ہو، تو انسان خود کو نارمل سمجھنے لگتا ہے، حالانکہ اصل میں اس کی دماغی کارکردگی شدید متاثر ہوچکی ہوتی ہے۔\nماہرین کے مطابق نیند کی خرابی جیسے نیند میں سانس رکنا، بے خوابی، بے چین ٹانگوں کا مسئلہ اور سونے کے اوقات میں خلل، نیند میں کمی کی وجوہات میں شامل ہو سکتے ہیں۔\nزندگی کے انداز اور عادات بھی اس میں بڑا کردار ادا کرتے ہیں۔ کیفین، الکوحل، چرس کا استعمال، نامناسب سونے کا ماحول (زیادہ روشنی، شور یا درجہ حرارت)، یہ سب نیند کے معیار کو متاثر کرتے ہیں۔\nماہرن صحت کا کہنا ہے کہ اکثر لوگ یہ سمجھتے ہیں کہ الکوحل یا چرس پینے سے اچھی نیند آتی ہے اس بات میں کوئی حقیقت نہیں بلکہ یہ اشیاء نیند کو مزید خراب کرتی ہیں۔ بہتر نیند کے لیے ان اشیاء سے پرہیز اور صحت مند طرز زندگی ضروری ہے۔",
        "published_date": "Thu, 22 May 2025 03:39:14 UTC",
        "source": "ARY Urdu"
    },
    {
        "guid": "https://urdu.arynews.tv/indian-hc-official-unwanted-personality-leave-pakistan/",
        "title": "ایک اور بھارتی اہلکار کو ناپسندیدہ قرار دے کر فوری ملک چھوڑنے کا حکم",
        "link": "https://urdu.arynews.tv/indian-hc-official-unwanted-personality-leave-pakistan/",
        "image_url": "https://urdu.arynews.tv/wp-content/uploads/2025/04/Pakistan-foreign-office.jpg",
        "article": "اسلام آباد : حکومت پاکستان نے ایک اور بھارتی اہلکار کو ناپسندیدہ شخصیت قرار دے کر ملک چھوڑنے کا حکم دے دیا۔\nپاکستان نے انڈین ہائی کمیشن کے اہلکار کو ناپسندیدہ شخصیت قرار دیتے ہوئے 24 گھنٹوں میں پاکستان چھوڑنے کی ہدایت کر دی گئی۔\nاس حوالے سے ترجمان دفتر خارجہ کا کہنا ہے کہ بھارتی ہائی کمیشن اسلام آباد کے ایک اہلکار کو ناپسندیدہ شخصیت قرار دے دیا گیا ہے۔\n\nانہوں نے بتایا کہ اہلکار کو مراعات یافتہ حیثیت کے منافی سرگرمیوں پر ملک چھوڑنے کی ہدایت کردی گئی ہے، اس کو24 گھنٹوں میں پاکستان چھوڑنے کا کہا گیا ہے۔\nترجمان دفتر خارجہ کے مطابق بھارتی ناظم الامور کو دفترخارجہ طلب کرکے فیصلہ سے آگاہ کیا گیا،\nبھارتی سفارت کار اور عملہ اپنی مراعات اور حیثیت کا غلط استعمال نہ کرے۔\nیاد رہے کہ اس سے قبل13 مئی کو ناپسندیدہ شخصیت قرار دیے گئے ایک اہلکار کو 24 گھنٹوں میں پاکستان چھوڑنے کی ہدایت کی گئی تھی جس کی سرگرمیاں سفارتی حیثیت کے منافی تھیں۔\nترجمان کا کہنا تھا کہ بھارتی ناظم الامور کو دفتر خارجہ طلب کرکے پاکستان کے فیصلے سے آگاہ کیا اور بتایا گیا کہ متعلقہ اہلکار کی سرگرمیوں پر پاکستان کو شدید تحفظات تھے۔ ترجمان کے مطابق حکومت پاکستان نے فیصلہ ملکی سلامتی کے مفاد میں کیا۔",
        "published_date": "Thu, 22 May 2025 03:39:15 UTC",
        "source": "ARY Urdu"
    },
    {
        "guid": "https://urdu.arynews.tv/us-professor-arnab-goswami-indian-anchor/",
        "title": "امریکی پروفیسر نے ارنب گوسوامی کی لائیو شو میں بےعزتی کردی",
        "link": "https://urdu.arynews.tv/us-professor-arnab-goswami-indian-anchor/",
        "image_url": "https://urdu.arynews.tv/wp-content/uploads/2025/05/goswami.jpg",
        "article": "امریکی خاتون تجزیہ کار  ڈاکٹر کرسٹین فیئر نے بھارتی اینکر ارنب گوسوامی کی اس کے اپنے شو میں لائیو بے عزتی کردی، ایکس پیغام میں حقیقت بیان کردی۔ \nامریکا کی معروف پروفیسر اور سیکیورٹی امور کی ماہر ڈاکٹر کرسٹین فیئر نے گودی میڈیا کے نام نہاد صحافی بھارت کے متنازع ٹی وی اینکر ارنب گوسوامی کے پروگرام ان کی بےعزتی کردی۔\nٹاک شو کے موقع پر دوران گفتگو پاک بھارت جنگ کے حوالے سے بات کرتے ہوئے امریکی تجزیہ کار نے کہا کہ بھارتی میڈیا پاکستان کے خلاف جنگی جنون میں مبتلا ہے۔\n\nیہ بات سن کر ارنب گوسوامی کو آگ لگ گئی، مہمان سے بدتمیزی پر اتر آیا اور انہیں بولنے بھی نہ دیا۔ کرسٹین فیئر اپنے الفاظ سے پیچھے نہ ہٹیں اور شو چھوڑ کر چلی گئیں۔\nبعد ازاں جارج ٹاؤن یونیورسٹی کی پروفیسر نے اپنے ایکس (سابقہ ٹوئٹر) اکاؤنٹ پر کی گئی اپنی پوسٹ میں انہوں نے بتایا کہ بےوقوف جنونیوں کے چیخنے کی وجہ سے شو سے اٹھ کر گئی۔ ایسے بےہودہ شو کے سوا بھی کرنے کو بہتر کام ہیں۔\n\nکرسٹین فیئر نے اپنے پیغام میں مزید لکھا کہ جب ہر کوئی صرف چیخ رہا ہو اور معقول گفتگو کا کوئی امکان نہ ہو، تو ایسے شو میں بیٹھنے سے بہتر اور کام کیے جائیں۔\nواضح رہے کہ امریکی پروفیسر اور ماہر سیکیورٹی امور ڈاکٹر کرسٹین فیئر کا یہ اقدام بھارتی ٹی وی کے ان مباحثوں پر ایک واضح تنقید ہے جو اکثر شور شرابے اور غیر معقول رویوں کی نذر ہوجاتے ہیں۔\nیاد رہے کہ اس سے قبل بھارت میں کانگریس نے بی جے پی کے آئی ٹی سیل کے سربراہ امیت مالویہ اور گودی میڈیا کے نام نہاد صحافی ارنب گوسوامی کے خلاف غلط خبریں پھیلانے پر مقدمہ درج کروا دیا۔\nانڈین میڈیا کے مطابق ہائی گراؤنڈز پولیس اسٹیشن میں امیت مالویہ اور ارنب گوسوامی کے خلاف مقدمہ انڈین یوتھ کانگریس کے قانونی سیل کے سربراہ شری کانت سوروپ کی شکایت پر درج کیا گیا۔",
        "published_date": "Thu, 22 May 2025 03:39:16 UTC",
        "source": "ARY Urdu"
    },
    {
        "guid": "a4cccdf1b3b09d390f10cbaf018c1980",
        "title": "جی ایچ کیو حملہ کیس، 96 روز بعد جیل ٹرائل دوبارہ شروع",
        "link": "https://www.express.pk/story/2762538/jee-each-que-hamla-case-96-roz-baad-jail-trial-dobarah-shuru-2762538/",
        "image_url": "https://img.express.pk/logo/expresslogo.webp",
        "article": "9 مئی 2023 کو ہونے والے جی ایچ کیو حملہ کیس میں انسداد دہشت گردی عدالت کی کارروائی 96 روز کے وقفے کے بعد آج سے دوبارہ شروع ہو رہی ہے۔ \nسماعت راولپنڈی کی اڈیالہ جیل میں قائم بڑی ہال نما عدالت میں دن 11 بج کر 30 منٹ پر ہوگی۔\nسرکاری پراسیکیوٹر اور پاکستان تحریک انصاف (پی ٹی آئی) کے بانی چیئرمین کے وکلا کو جیل ٹرائل سے متعلق پیشگی اطلاع دے دی گئی ہے۔\nمزید پڑھیں: جی ایچ کیو حملہ کیس: رہنما پی ٹی آئی کی امریکا جانے کی اجازت سے متعلق درخواست مسترد\nعدالت کو سپریم کورٹ کا وہ حکمنامہ بھی موصول ہو چکا ہے جس میں سانحہ 9 مئی سے متعلق تمام مقدمات کا ٹرائل چار ماہ میں مکمل کرنے کی ہدایت کی گئی ہے۔\nعدالتی ذرائع کے مطابق سپریم کورٹ کی ہدایات کے تحت انسداد دہشت گردی عدالت نے ہفتے میں تین یا چار دن سماعت کرنے کا فیصلہ کیا ہے تاکہ کیسز مقررہ مدت میں مکمل کیے جا سکیں۔ آج سے 9 مئی کے تمام کیسز پر چار ماہ کی عدالتی مدت کا باقاعدہ آغاز ہو چکا ہے۔\nجی ایچ کیو حملہ کیس میں اب تک 119 میں سے 25 گواہوں کے بیانات ریکارڈ کیے جا چکے ہیں، تاہم کسی پر بھی جرح کا عمل مکمل نہیں ہوا۔\nمزید پڑھیں: جی ایچ کیو حملہ کیس میں فواد چوہدری کے وارنٹ گرفتاری منسوخ\nجیل ٹرائل کے لیے تفتیشی ٹیم نے مکمل تیاریاں کر لی ہیں، اور دونوں سرکاری گواہوں مجسٹریٹ مجتبیٰ الحسن اور سب انسپکٹر ریاض کو صبح 9 بجے اڈیالہ جیل طلب کر لیا گیا ہے۔ ان کی پیشی کے لیے گرفتاری کے وارنٹ بھی جاری کیے جا چکے ہیں۔\nانسداد دہشت گردی عدالت نے متعدد اہم سیاسی رہنماؤں کو بھی آج کی سماعت کے لیے طلب کیا ہے۔ طلبی نوٹس حاصل کرنے والوں میں شیخ رشید احمد، عمر ایوب خان، شبلی فراز، شیریں مزاری، راشد شفیق اور عثمان ڈار شامل ہیں۔\nسابق وزیر خارجہ شاہ محمود قریشی کو لاہور سے دن 11 بجے عدالت میں پیش ہونے کے لیے طلب کیا گیا ہے۔\nمزید پڑھیں: جی ایچ کیو حملہ کیس میں شیخ رشید کی بریت اپیل؛  مہلت مانگنے پر سپریم کورٹ پراسیکیوٹر پر برہم\nکیس کی سماعت انسداد دہشت گردی عدالت کے جج امجد علی شاہ کی سربراہی میں ہوگی۔ زیادہ ملزمان کی موجودگی کے پیش نظر جیل کی بڑی عدالت میں سماعت کا فیصلہ کیا گیا ہے تاکہ سیکیورٹی اور عدالتی کارروائی میں کسی قسم کی رکاوٹ نہ آئے۔\nیاد رہے کہ 9 مئی کو پی ٹی آئی چیئرمین کی گرفتاری کے بعد ملک بھر میں پرتشدد مظاہرے ہوئے تھے، جن میں جی ایچ کیو، کور کمانڈر ہاؤس لاہور سمیت حساس عسکری و سرکاری تنصیبات کو نشانہ بنایا گیا۔\nان واقعات کے خلاف مختلف مقدمات قائم کیے گئے، جن کا ٹرائل اب چار ماہ میں مکمل کرنے کا حکم دیا جا چکا ہے۔",
        "published_date": "Thu, 22 May 2025 03:39:18 UTC",
        "source": "Express Urdu"
    },
    {
        "guid": "fed35796ef8f593b4c9ecd7d2f4977cd",
        "title": "یہ بچوں کا قتل ہے جنگ نہیں، اسرائیل میں بغاوت کی آوازیں بلند ہونے لگیں",
        "link": "https://www.express.pk/story/2762537/yeh-bachon-ka-qatal-hai-jung-nahi-israel-mein-baghaawat-ki-aawazian-buland-honay-lagen-2762537/",
        "image_url": "https://img.express.pk/logo/expresslogo.webp",
        "article": "غزہ میں جاری اسرائیلی فوجی کارروائی کے خلاف اسرائیلی معاشرے کے اندر سے مخالفت کی آوازیں زور پکڑ رہی ہیں۔\nبرطانوی خبر رساں ادارے کی رپورٹ کے مطابق جیسے جیسے جنگ ایک نئے اور خونریز مرحلے میں داخل ہو رہی ہے، متعدد سیاسی اور عسکری شخصیات حکومت کی پالیسیوں پر شدید تنقید کر رہی ہیں۔\nاسرائیلی دفاعی افواج (IDF) کے سابق نائب سربراہ اور بائیں بازو کے سیاستدان یائر گولان نے اسرائیلی ریڈیو کو انٹرویو دیتے ہوئے سخت رائے کا اظہار کیا۔\nمزید پڑھیں: ’’غزہ میں بچوں کی سانسیں رُک رہی ہیں، دوا اور کھانا نہیں‘‘ برطانوی سرجن کی دہائی\nانہوں نے کہا کہ اگر ہم نے ہوش کے ساتھ ریاستی رویہ اختیار نہ کیا تو اسرائیل ایک عالمی تنہائی کا شکار ریاست بن جائے گا، جیسا کہ کبھی جنوبی افریقہ تھا۔\nیائر گولان نے مزید کہا کہ ایک مہذب ریاست عام شہریوں کے خلاف جنگ نہیں چھیڑتی، بچوں کو قتل کرنا تفریح نہیں ہونی چاہیے اور نہ ہی آبادی کو خالی کرانا اس کا ہدف ہونا چاہیے۔\nاسرائیلی وزیر اعظم بنیامین نیتن یاہو نے یائر گولان کے ان بیانات کو خون آلود بہتان قرار دیتے ہوئے رد کر دیا۔\nاسرائیل کے سابق وزیر دفاع اور IDF کے سابق چیف آف اسٹاف موشے بوگی یعلون نے سوشل میڈیا پلیٹ فارم ایکس (X) پر مزید سخت مؤقف اختیار کرتے ہوئے کہا کہ یہ سب محض اتفاق نہیں بلکہ ایک منظم حکومتی پالیسی ہے، جس کا واحد مقصد اقتدار کو قائم رکھنا ہے اور یہی پالیسی ہمیں تباہی کی طرف لے جا رہی ہے۔\nمزید پڑھیں: غزہ میں امداد کی بندش پر مغربی ممالک کا اسرائیل کے خلاف سخت کارروائی کا اعلان\nبرطانوی خبر رساں ادارے کی خبر کے مطابق اسرائیل وہی ملک ہے جہاں 19 ماہ قبل حماس کے حملے کے بعد عوام میں جنگی جذبات عروج پر تھے، لیکن اب صورتحال بدل رہی ہے۔\nاسرائیلی نیوز چینل کے حالیہ سروے کے مطابق 61 فیصد اسرائیلی شہری جنگ کے خاتمے اور یرغمالیوں کی واپسی کے حامی ہیں، جبکہ صرف 25 فیصد مزید عسکری کارروائی اور غزہ پر قبضے کے حق میں ہیں۔\nاسرائیلی حکومت اب بھی حماس کو ختم کرنے اور تمام یرغمالیوں کو بازیاب کروانے کے دعوے پر قائم ہے، اور وزیر اعظم نیتن یاہو مکمل فتح کا وعدہ کرتے ہیں۔ ان کے کچھ حامی اب بھی ان کے ساتھ کھڑے ہیں، لیکن ملک کی ایک بڑی آبادی بے چینی، مایوسی اور بے بسی کا شکار نظر آتی ہے۔\nمزید پڑھیں: اسرائیلی فوج کی جارحیت؛ مغربی کنارے میں یورپی سفارتکاروں کے وفد پر گولیاں برسا دیں\nسابق اسرائیلی یرغمالی مذاکرات کار گرشون باسکن کے مطابق اکثریتی یرغمالی خاندان اس جنگ کے خاتمے اور کسی باوقار معاہدے کے خواہاں ہیں۔\nانہوں نے مزید کہا کہ ایک چھوٹی اقلیت سمجھتی ہے کہ پہلے حماس کا خاتمہ ضروری ہے، اس کے بعد یرغمالیوں کی رہائی ممکن ہوگی۔\nدوسری جانب غزہ میں تباہی کے مناظر اور اسرائیل کی جانب سے 11 ہفتوں بعد محاصرہ جزوی طور پر ختم کرنے کے باوجود، اب تک صرف محدود انسانی امداد ہی علاقے میں داخل ہو سکی ہے۔",
        "published_date": "Thu, 22 May 2025 03:39:18 UTC",
        "source": "Express Urdu"
    },
    {
        "guid": "17640b11561f130e7bec0bfb99881f69",
        "title": "22  مئی 2020، جب آسمان سے قیامت ٹوٹ پڑی، سانحہ پی کے 8303 کی پانچویں برسی",
        "link": "https://www.express.pk/story/2762536/22-may-2020-jab-aasman-se-qayamat-utri-saneha-pi-ke-8303-ki-panchwin-barsi-2762536/",
        "image_url": "https://img.express.pk/logo/expresslogo.webp",
        "article": "آج 22 مئی 2025 کو پاکستان انٹرنیشنل ایئرلائن (PIA) کی پرواز پی کے 8303 کے المناک حادثے کو پانچ سال مکمل ہو گئے ہیں، لیکن اس سانحے کی تلخ یادیں آج بھی متاثرہ خاندانوں اور زندہ بچ جانے والوں کے دل و دماغ پر نقش ہیں۔\nیہ المناک واقعہ 22 مئی 2020 کو پیش آیا، جب لاہور سے کراچی آنے والی پرواز پی کے 8303، جس میں 91 مسافر اور 8 عملے کے ارکان سوار تھے، کراچی کے جناح انٹرنیشنل ایئرپورٹ کے قریب جناح گارڈن کے رہائشی علاقے میں گر کر تباہ ہو گئی۔\nاس حادثے میں 97 افراد جاں بحق ہوئے، جبکہ چند خوش نصیب افراد معجزانہ طور پر زندہ بچے۔\nمزید پڑھیں: کراچی طیارہ حادثے کی رن وے پر پیٹ کے بل لینڈنگ کی ویڈیو سامنے آگئی\nسرکاری تحقیقاتی رپورٹ کے مطابق طیارہ لینڈنگ کی پہلی کوشش میں ناکام ہوا کیونکہ اس وقت لینڈنگ گیئر نہیں کھلے تھے۔\nجہاز کے دونوں انجن رن وے سے رگڑ کھاتے رہے اور چنگاریاں نکلتی رہیں۔ تاہم بیلی لینڈنگ (Belly Landing) کی بجائے، پائلٹ نے دوبارہ پرواز کا فیصلہ کیا جو جان لیوا ثابت ہوا۔\nفلائٹ ڈیٹا اور کاک پٹ ریکارڈنگز کے مطابق، پائلٹ اور عملے نے نواں شاہ اور مکلِی کے قریب لینڈنگ پروٹوکول کی خلاف ورزی کرتے ہوئے مقررہ بلندی اور رفتار سے زیادہ پر پرواز جاری رکھی۔\nمزید پڑھیں: نازش جہانگیر کراچی طیارہ حادثے میں کیسے بال بال بچ گئیں؟ حیران کن انکشاف\nآخرکار، ایئر بس A320 طیارہ، جو تقریباً 80 ٹن وزنی تھا، کراچی کے جناح گارڈن کی رہائشی آبادی پر آ گرا، جس سے زمین لرز اٹھی اور ایک قیامت خیز منظر سامنے آیا۔\nاس دن کی ہولناکی آج بھی محمد اصغر کے ذہن پر نقش ہے، جو حادثے کے وقت اپنے گھر کے باہر گاڑی میں بیٹھنے ہی والے تھے۔\nانہوں نے بتایا کہ جمعہ کی نماز کے بعد میں نے گاڑی اسٹارٹ ہی کی تھی کہ ایک عجیب و غریب، دہلانے والی آواز سنائی دی۔ سمجھ نہیں آ رہا تھا کیا ہو رہا ہے، میں گھبرا کر قریبی باغیچے میں کود گیا۔\nمزید پڑھیں: کراچی طیارہ حادثہ فرانسیسی ٹیم تحقیقات مکمل کرکے روانہ\nمحمد اصغر نے بتایا کہ چند لمحوں بعد جلتے ہوئے ملبے، جہاز کے بھاری پرزوں اور کھولتے جیٹ فیول کی بارش شروع ہو گئی اور ہر طرف دھواں اور آگ تھی، میری آواز بھی شاید اس شور میں دب گئی تھی۔\nدو نوجوان پڑوسیوں نے دھواں اور چیخوں کے درمیان اصغر کو دیکھا اور دوڑتے ہوئے اسے گھسیٹ کر اپنے گھر لے گئے۔ بعد ازاں ریسکیو ٹیموں نے اصغر کو اسپتال منتقل کیا، جہاں وہ تقریباً آٹھ ماہ تک زیرِ علاج رہے۔",
        "published_date": "Thu, 22 May 2025 03:39:18 UTC",
        "source": "Express Urdu"
    },
    {
        "guid": "a0753f7795bb2145b48c29ffbe4c423e",
        "title": "بھارتی آبی جارحیت میں مزید شدت آ گئی، دریائے نیلم کا پانی روک لیا",
        "link": "https://www.express.pk/story/2762534/bharti-aabi-jarhiyat-mein-mazeed-shiddat-aa-gayi-dareaye-neelam-ka-pani-rokkk-liya-2762534/",
        "image_url": "https://img.express.pk/logo/expresslogo.webp",
        "article": "بھارت کی آبی جارحیت ایک نئے مرحلے میں داخل ہو چکی ہے، جہاں حالیہ اقدامات کے تحت کشن گنگا ڈیم سے دریائے نیلم کا پانی روک دیا گیا ہے، جس سے پاکستان کے زیر انتظام علاقوں میں پانی کی شدید قلت پیدا ہونے کا خدشہ ہے۔\nسیکورٹی اور مقامی حکام کے مطابق بھارتی اقدام کے باعث دریائے نیلم میں پانی کا بہاؤ معمول سے تقریباً 40 فیصد کم ہو چکا ہے۔\nمزید پڑھیں: سندھ طاس معاہدہ، پاکستان نے دو ٹوک مؤقف کے ساتھ بھارتی خطوط کا جواب دے دیا\nبھارت کا کشن گنگا ڈیم جو متنازعہ پانی کے منصوبوں میں شمار ہوتا ہے، ایک بار پھر پاکستان کے لیے ماحولیاتی اور آبی چیلنج بن کر ابھرا ہے۔\nذرائع کے مطابق بھارت نے حالیہ کشیدگی کے دوران وقتی طور پر ڈیم سے پانی چھوڑا تھا، تاہم موجودہ صورتحال میں اچانک پانی کی بندش سے وادی نیلم کے مختلف علاقوں میں پانی کی قلت اور زرعی سرگرمیوں پر براہِ راست اثرات مرتب ہو سکتے ہیں۔\nرپورٹس کے مطابق بھارت نے دریائے چناب کو بیاس اور راوی کے نظام سے جوڑنے کے منصوبے پر کام تیز کر دیا ہے، جو بین الاقوامی سطح پر سندھ طاس معاہدے کی روح کے منافی تصور کیا جا رہا ہے۔\nمزید پڑھیں: مودی نے سندھ طاس معاہدہ معطل کرکے علاقائی سلامتی کو خطرے میں ڈال دیا؛ برطانوی اخبار\nماہرین کے مطابق یہ اقدام بھارت کے اس دیرینہ منصوبے کا حصہ ہے جس کے تحت وہ پاکستان کے حصے کے پانی کو محدود کر کے اسے ماحولیاتی و معاشی دباؤ میں لانا چاہتا ہے۔\nواضح رہے کہ 23 اپریل 2025 کو بھارت کی جانب سے پہلگام حملے کے بعد سندھ طاس معاہدے کو معطل کرنے کی دھمکی دی گئی تھی۔ اس کے بعد بھارت نے پانی کو بطور تزویراتی ہتھیار استعمال کرتے ہوئے سندھ طاس معاہدے کو یکطرفہ طور پر کر دیا ہے۔",
        "published_date": "Thu, 22 May 2025 03:39:18 UTC",
        "source": "Express Urdu"
    },
    {
        "guid": "b377aecc39a000dcc25c3500fe121abf",
        "title": "سانول اور نادر کا کھیل ختم، کراچی میں خطرناک موٹر سائیکل چور گرفتار",
        "link": "https://www.express.pk/story/2762533/sanwal-aur-nadir-ka-khail-khatam-karachi-mein-khatarnaak-motorcycle-chor-girftar-2762533/",
        "image_url": "https://img.express.pk/logo/expresslogo.webp",
        "article": "نیو کراچی صنعتی ایریا میں پولیس اور بین الصوبائی موٹر سائیکل لفٹر گینگ کے درمیان فائرنگ کا تبادلہ ہوا، جس کے نتیجے میں دو انتہائی مطلوب ملزمان زخمی حالت میں گرفتار کر لیے گئے۔\nزخمی ہونے والے ملزمان کے دو ساتھی موقع سے فرار ہونے میں کامیاب ہو گئے۔\nپولیس کے مطابق کارروائی نیو کراچی سیکٹر 6-بی کے فیکٹری ایریا کے قریب کی گئی، جہاں مشتبہ موٹر سائیکل لفٹرز کی موجودگی کی اطلاع پر پولیس نے کارروائی کی۔\nمزید پڑھیں: کراچی، سرجانی ٹاؤن میں پولیس اور ڈاکوؤں کے درمیان مبینہ مقابلہ، دو گرفتار، ایک فرار\nفائرنگ کے تبادلے میں دو ملزمان زخمی ہو گئے جن کی شناخت محمد سجاد عرف سانول اور محمد نادر کے ناموں سے ہوئی ہے۔\nپولیس حکام نے بتایا کہ گرفتار زخمی ملزمان کے قبضے سے ایک چھینی ہوئی موٹر سائیکل اور غیر قانونی اسلحہ برآمد کر لیا گیا ہے۔ دونوں کو ابتدائی طبی امداد کے لیے عباسی شہید اسپتال منتقل کر دیا گیا ہے۔\nفرار ہونے والے دو ملزمان کی تلاش جاری ہے، جبکہ پولیس کا کہنا ہے کہ گرفتار ملزمان کئی سنگین وارداتوں میں مطلوب تھے اور ان کے خلاف مختلف تھانوں میں مقدمات درج ہیں۔",
        "published_date": "Thu, 22 May 2025 03:39:21 UTC",
        "source": "Express Urdu"
    },
    {
        "guid": "02b0046dee94420e386cb21064182fc2",
        "title": "گھارو پمپنگ اسٹیشن اور فلٹر پلانٹ کی بجلی بحال، کراچی کو پانی کی فراہمی شروع",
        "link": "https://www.express.pk/story/2762532/gharo-pimping-station-aur-flutter-planet-ki-bijli-bahaal-karachi-ko-pani-ki-farahmi-shuru-2762532/",
        "image_url": "https://img.express.pk/logo/expresslogo.webp",
        "article": "شہر قائد میں پانی کی فراہمی میں تعطل کے بعد گھارو پمپنگ اسٹیشن اور فلٹر پلانٹ پر بجلی کی ترسیل بحال کر دی گئی ہے۔ \nکے الیکٹرک کے ترجمان کے مطابق پمپنگ اسٹیشن کو بجلی کی فراہمی بحال ہونے کے بعد پانی کی روانگی بھی دوبارہ شروع کر دی گئی ہے۔\nکراچی واٹر اینڈ سیوریج کارپوریشن کے ترجمان کے مطابق، کیبل اور سی ٹی فالٹ کا کام رات 1 بج کر 35 منٹ پر مکمل کر لیا گیا، جس کے بعد گھارو پمپنگ اسٹیشن سے شہر کو پانی کی فراہمی بحال ہو گئی۔\nمزید پڑھیں: گھارو پمپنگ اسٹیشن پر بجلی معطل ہونے سے کراچی کے کئی علاقوں میں پانی کی فراہمی متاثر\nواٹر کارپوریشن کے مطابق گھارو پمپنگ اسٹیشن سے کراچی کو روزانہ 30 ملین گیلن پانی فراہم کیا جاتا ہے، اور بجلی کی فراہمی معطل ہونے کے باعث عارضی طور پر سپلائی متاثر ہوئی تھی۔\nترجمان کا کہنا ہے کہ تمام تکنیکی مسائل حل ہونے کے بعد پمپنگ اسٹیشن معمول کے مطابق کام کر رہا ہے اور شہر کو پانی کی سپلائی مرحلہ وار بحال کی جا رہی ہے۔",
        "published_date": "Thu, 22 May 2025 03:39:22 UTC",
        "source": "Express Urdu"
    },
    {
        "guid": "3570fbe225b98521d1d5fae4064d9cc5",
        "title": "کراچی، فلیٹ سے خاتون کی پرانی لاش برآمد، ورشہ جعفری کے نام سے شناخت",
        "link": "https://www.express.pk/story/2762531/karachi-flat-se-khatoon-ki-purani-laash-bar-aamad-varsha-jafferi-ke-naam-se-shanakht-2762531/",
        "image_url": "https://img.express.pk/logo/expresslogo.webp",
        "article": "شہر قائد کے علاقے ابوالحسن اصفہانی روڈ پر واقع اقرا سٹی فیز ون کے ایک فلیٹ سے 22 سالہ خاتون کی لاش برآمد ہوئی ہے۔\n چھیپا ریسکیو حکام کے مطابق خاتون کی شناخت ورشہ جعفری کے نام سے کی گئی ہے، جبکہ لاش عباسی شہید اسپتال منتقل کر دی گئی ہے۔\nچھیپا کے ترجمان نے بتایا کہ لاش بظاہر دو سے تین دن پرانی محسوس ہوتی ہے، تاہم موت کی وجہ کا تعین پوسٹ مارٹم رپورٹ کے بعد ہی ممکن ہو گا۔\nمزید پڑھیں: کراچی: زیر تعمیر عمارت سے گر کر مزدور جاں بحق\nابتدائی طور پر لاش پر کسی واضح تشدد کے نشانات کی تصدیق نہیں کی جا سکی۔\nواقعے کی اطلاع ملتے ہی سچل تھانے کی پولیس جائے وقوعہ پر پہنچی اور فلیٹ کو سیل کر کے شواہد اکٹھے کرنے کا عمل شروع کر دیا گیا۔\nپولیس حکام کا کہنا ہے کہ واقعے کی مختلف پہلوؤں سے تفتیش جاری ہے، اور ورشہ جعفری کی موت خودکشی، حادثہ یا قتل تھی اس بارے میں تحقیقات مکمل ہونے کے بعد ہی کوئی حتمی نتیجہ اخذ کیا جا سکے گا۔",
        "published_date": "Thu, 22 May 2025 03:39:22 UTC",
        "source": "Express Urdu"
    },
    {
        "guid": "65aa6cc38e1c4fa1e7442440b4499320",
        "title": "پاکستانی عوام باصلاحیت، قیادت بہترین ہے، صدر ٹرمپ",
        "link": "https://www.express.pk/story/2762530/pakistani-awam-ba-salahiyat-qayadat-behtareen-hai-saddar-trump-2762530/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے کہا ہے کہ پاکستانی عوام نہایت باصلاحیت اور اس کی قیادت بہترین ہے۔ انہوں نے دعویٰ کیا کہ پاکستان اور بھارت کے درمیان جاری کشیدگی کو ختم کروانے میں ان کا کلیدی کردار رہا ہے۔\nوائٹ ہاؤس میں جنوبی افریقا کے صدر سیرل راما فوسا سے ملاقات کے بعد صحافیوں سے گفتگو کرتے ہوئے صدر ٹرمپ نے ایک بار پھر جنوبی ایشیا میں قیامِ امن سے متعلق اپنے مؤقف کو دہرایا۔\nانہوں نے کہا کہ میں نے پاکستان اور بھارت سے کہا کہ تم لوگ یہ کیا کر رہے ہو؟ دونوں کے درمیان مسئلہ شدت اختیار کر رہا تھا۔ پاکستان کے لوگ بہترین اور اس کے رہنما عظیم ہیں، جبکہ بھارت میں مودی میرا دوست ہے۔\nمزید پڑھیں: پاکستان اور بھارت کو فوری جنگ بندی کرنے اور تجارت کرنے کو کہا، صدرٹرمپ\nصدر ٹرمپ نے مزید کہا کہ امریکا دونوں ممالک کے ساتھ بڑے تجارتی اور سفارتی معاہدے کر رہا ہے، اور خطے میں امن کے فروغ کے لیے واشنگٹن بھرپور کردار ادا کرتا رہے گا۔\nواضح رہے کہ پاکستانی افواج کے معرکہ حق کے بعد ٹرمپ نے اپنے سوشل میڈیا پلیٹ فارم ٹروتھ سوشل پر بھی 10 مئی کو ایک پیغام میں دعویٰ کیا تھا کہ پاکستان اور بھارت جنگ بندی پر متفق ہوگئے ہیں۔\nتاہم بھارت کی جانب سے ان دعوؤں کو مسترد کیا گیا ہے۔ تین روز قبل بھارتی سیکرٹری خارجہ وکرم مسری نے ایک پارلیمانی کمیٹی کو بریفنگ دیتے ہوئے کہا تھا کہ پاک بھارت فائربندی ایک مکمل طور پر دوطرفہ عمل تھا، اس میں امریکی صدر کا کوئی کردار نہیں تھا۔",
        "published_date": "Thu, 22 May 2025 03:39:22 UTC",
        "source": "Express Urdu"
    },
    {
        "guid": "5e004ba9f7eb08cc7b6e8b792994a9bb",
        "title": "ہمارے بزدل دشمن نے بچوں پر حملہ کیا ہے، علی محمد خان",
        "link": "https://www.express.pk/story/2762529/hamaray-buzdil-dushman-ne-bachon-par-hamla-kya-hai-ali-mohammad-khan-2762529/",
        "image_url": "https://img.express.pk/logo/expresslogo.webp",
        "article": "رہنما تحریک انصاف علی محمد خان کا کہنا ہے کہ سب سے پہلے جو خضدار میں ہوا ہے میں اس کی مذمت کروں گا، ہمارے اسکول کے بچوں پہ آج حملہ ہوا ہے،ہمارے بزدل دشمن نے بچوں پر حملہ کیا ہے توا س سے اندازہ کر لیں کہ ملک کو کس قسم کے چیلنجز اور کس قسم کے دشمن کا سامنا ہے۔\nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ قوم نے یہ جیت منائی ہے اور یہ جیت پوری قوم کی ہے، فوجیں نہیں قومیں جنگیں لڑا کرتی ہیں، جس طرح باوجود مشکل حالات کے قوم ایک طرح سے پہلے تقسیم تھی یا جو بھی تھا لیکن جنگ کے دنوں میں سب ایک پیج پر آ گئے۔\nرہنما مسلم لیگ (ن) رانا احسان افضل نے کہا کہ جو ہمارا دشمن ہے اور بھارت ڈیفینیٹلی اس کے ہاتھ ہیں، پراکسیز کو فنڈنگ، فسیلیٹیشن اور ہر لحاظ کی امداد دینا وہ پرووائڈ کر رہا ہے تو ایک شرم ناک، گھٹیا اور بزدلانہ حملہ کیا بچوں اور بچیوں کے اوپر، وہ بھی اسکول بس کے اندر آئی ای ڈی لگا کہ، میں سمجھتا ہوں کہ اس سے گھٹیا اور اس سے بزدلانہ حملہ نہیں ہو سکتا، یہ افسوس ناک ہے اور اس کی جتنی بھی مذمت کی جائے وہ کم ہے، جہاں تک بات ہے کہ آپریشن ہو گا تو بات بنتی ہے، ہم تو آپریشن میں موجود ہیں، آپریشن تو ہو رہے ہیں، ہر روز جہاں افواج پاکستان اپنی شہادتیں دے رہی ہے وہاں وہ دہشت گردوں کی بھی کم توڑ رہی ہے۔\nرہنما تحریک انصاف نعیم حیدر پنجوتا نے کہا کہ بالکل آج خان صاحب نے بھی اس حوالے سے ذکر کیا ہے ، انھوں نے یہی کہا ہے کہ جو دہشت گردی ہے اس کو کنٹرول کرنا چاہیے اور اس وقت جو ملک کی صورت حال ہے جس میں دہشت گردی ہو گئی، انڈیا کے ساتھ جو محاذ کھلا ہوا ہے تیسرا جو ملکی معیشت ہے خان صاحب نے اس کی بات کی ہے تواس لیے خان صاحب نے اپنا یہ موقف اختیار کیا ہے کہ ان وجوہات کی وجہ سے میرے دروازے اس حوالے سے کھلے ہیں، اگر کوئی بات کرنا چاہتا ہے جس کے پاس اختیار ہے تو وہ آئے اور بات کرے، ایک سوال پر انھوں نے کہا کہ گورنمنٹ خود کسی کی بیساکھی پر آئی ہے ، خود اپنے تمام حلقوں سے ہارے ہوئے ہیں، ان سے بات کرتے ہیں تو کیا وہ خود کہیں گے کہ ہم حکومت سے ہاتھ دھوتے ہیں، گھر جاتے ہیں۔",
        "published_date": "Thu, 22 May 2025 03:39:22 UTC",
        "source": "Express Urdu"
    },
    {
        "guid": "59471c65b80d7de865deffba75e45cd3",
        "title": "ہم نے کلبھوشن سمیت پتہ نہیں کتنے ثبوت دیے، عامر الیاس رانا",
        "link": "https://www.express.pk/story/2762528/hum-ne-klbhoshn-samait-pata-nahi-kitney-saboot-diye-aamir-ilyas-rana-2762528/",
        "image_url": "https://img.express.pk/logo/expresslogo.webp",
        "article": "تجزیہ کار عامر الیاس رانا کا کہنا ہے کہ سچی بات یہ ہے کہ ہم نے اس طرح جواب بھی نہیں دیا، کیس بھی نہیں لڑا اور دنیا نے بھی ہمیں نہیں مانا، یہ پہلی بار ہوا پہلگام والے واقعہ میں، آج ہم پرائم منسٹر کے ساتھ بیٹھے تھے صبح تو بات ہو رہی تھی کہ اس میں انھوں نے کہا کہ دیکھیں ہم نے بات کی جو ہمارے ساتھ تھے وہ تو تھے لیکن جو انڈیا کے ساتھ ممالک تھے انھوں نے ہماری اس بات کو اون کیا کہ اس انکوائری کو انٹرنیشنل کر کے آپ غیر جانبدارانہ انکوائری کروا لیں جہاں سے یہ کیس اٹھا ہمارا.\nایکسپریس نیوز کے پروگرام سٹیٹ کرافٹ میں گفتگو کرتے ہوئے انھوں نے کہاکہ ہم نے کلبھوشن یادیو سمیت پتہ نہیں کتنے ثبوت دیے، کسی بندے نے آج تک ان کو اون ہی نہیں کیا بندے سے مراد یہ ممالک ہیں جو ویلیو رکھتے ہیں. \nتجزیہ کار نصرا للہ ملک نے کہا بنیادی بات یہ ہے کہ دہشت گردی سے نمٹنا اتنا آسان کام نہیں ہوتا، دنیا بھر میں جن ممالک کو بھی دہشتگردی کا سامنا رہا ہے یہ بڑا مشکل مرحلہ ہوتا ہے اس پر قابو پانا، دشمن آپ کی صفوں کے اندر چھپا ہوتا ہے، دوسری بات یہ ہے کہ دشمن آپ کی صفوں میں چھپا ہوا ہے تو آپ اس کو آئیڈنٹیفائی کرتے ہیں، اس کا پیچھا کرتے ہیں اور اس کا پورا نیٹ ورک توڑتے ہیں، اس میں اللہ کا شکر ہے کہ ہم کافی حد تک آگے بڑھتے چلے جا رہے ہیں.\nایک سوال پر ان کا کہنا تھا کہ گورننس کا مسئلہ ضرور ہے، اس کو بہتر کیا جا سکتا ہے اور بہتر کیا جا رہا ہے میرے خیال میں، میں دہشت گردی کو کسی حقوق کے ساتھ نہیں جوڑتا.\nتجزیہ کار حماد حسن نے کہا کہ اگر کچھ جماعتوں نے اس کی مخالفت کی ہے تو اس کو ہم اس طرح نہ سمجھیں کہ جیسے وہ اسٹیٹ کے بیانیے کے مخالف ہیں، ان کا نقطہ نظر مختلف ہو سکتا ہے، ورنہ جمیعت علمائے اسلام، اے این پی اس طرح کی جماعتیں ان کا ماضی میں ٹریک ریکارڈ بہت اچھا رہا ہے.\n1965 میں بھی ہم نے دیکھا،1971 میں بھی ہم نے دیکھا، پھر جنیوا معاہدے کے دوران بھی ہم نے دیکھا کہ ان کا ٹریک ریکارڈ اسٹیٹ کی پالیسی اور اسٹیٹ کے مفادات کے مطابق رہا ہے، رہی یہ بات بلوچستان کے اندر تو اب تو اس میں کوئی شبہ نہیں رہا کہ انڈیا پاکستان کے اندر دہشت گردی کی کارروائیوں میں براہ راست ملوث ہے۔",
        "published_date": "Thu, 22 May 2025 03:39:22 UTC",
        "source": "Express Urdu"
    },
    {
        "guid": "542436b53b0db6b91b3742e3dbe77d37",
        "title": "ہمارا دشمن ذہنی طور پر پست، کم ظرف اور گھٹیا ہے",
        "link": "https://www.express.pk/story/2762527/hamara-dushman-zehni-tor-par-pust-kam-zarf-aur-ghatiya-hai-2762527/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ ڈیمج اتنا زیادہ ہے کہ گجرات کے قصائی اور اب انڈیا کے قصائی اس سے ہمیں کیا توقع ہوسکتی ہے، یہی توقع کر رہے تھے کہ اس محاذ پرشکست ہوئی ہے تو اس محاذ پر آئے گا وہ آنا شروع ہو گیا ہے۔ \nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہا کہ مجھے ایک چیز سمجھ نہیں آتی کوئی علیحدگی پسند ہو کوئی آزادی کی تحریک چلا رہا ہو وہ معصوم بچوں کو نشانہ بنا سکتا ہے؟\nتجزیہ کار فیصل حسین نے کہا بڑی بدقسمتی کی بات ہے کہ ہمارا جو دشمن ہے وہ ذہنی طور پر پست ، کم ظرف اور گھٹیا ہے اور وہ اپنے ہر عمل میں یہ ثابت کرتا ہے، کوئی کریکٹر بھی ہوتا ہے، جنگوں کے کچھ اصول ہوتے ہیں۔\nتجزیہ کار نوید حسین نے کہا کہ پاکستان میں دہشت گردی میں انڈیا کی اِنوولومنٹ کی کوئی ڈھکی چھپی بات نہیں ہے، طالبان نے ٹی ٹی پی کے خلاف کوئی کارروائی نہیں کی، این ڈی ایس اور را کا نیکسس ہی بلوچستان میں کام کر رہا ہے، ہم تمام ثبوت ہونے کے باوجود انڈیا کا چہرہ دنیا کے سامنے بے نقاب نہیں کر پائے، پہلگام واقعہ کا کوئی ثبوت نہ ہونے کے باوجود پاکستان پر الزام لگایا گیا۔ \nتجزیہ کار عامر الیاس رانا نے کہا کہ بات ہو رہی ہے ایگریسیو ڈپلومیسی کی اور کہ ہم ماضی میں کیوں نہیں کر سکے، دیکھیں ہم نے ڈوزیئر ہر جگہ پہنچائے، بڑا ہی اندوہناک واقعہ ہے جو آج خضدار میں ہوا، بچے شہید ہوئے۔\nتجزیہ کار محمد الیاس نے کہا کہ خضدار میں جو واقعہ ہوا ہے اس پر جتنا افسوس کیا جائے اور جتنی مذمت کی جائے وہ کم ہے، دنیا بھر میں اس پر افسوس کیا جا رہا ہے تو اس کے پیچھے بھارت ہی ہے، مودی نے اس بات کا خود اعتراف کیا کہ بلوچستان میں اس کی مداخلت ہے، ظاہر ہے وہ چاہتے ہیں کہ پاکستان کو نقصان پہنچایا جائے تاہم پاکستان کو نقصان پہنچانے کیلیے اتنے بچوںکی شہادتیں ، ان کے ساتھ دہشتگردی کرنا یہ کہا لکھا ہے۔",
        "published_date": "Thu, 22 May 2025 03:39:25 UTC",
        "source": "Express Urdu"
    },
    {
        "guid": "3e2789f0c954321050503c26b0a768be",
        "title": "فائنل تک رسائی کا موقع اب بھی موجود ہے، سلمان علی آغا",
        "link": "https://www.express.pk/story/2762526/final-tak-rasai-ka-mauqa-ab-bhi-mojood-hai-salman-ali-agha-2762526/",
        "image_url": "https://img.express.pk/logo/expresslogo.webp",
        "article": "اسلام آباد یونائیٹڈ کے سلمان علی آغا نے کہا کہ ٹیم ابھی بھی فائنل کی دوڑ میں شامل ہے اور ایلیمینیٹر میں فتح حاصل کرنے کی بھرپور کوشش کی جائے گی۔ \nایلیمینیٹر کا سامنا کرنے والی اسلام آباد یونائیٹڈ کے مڈل آڈر بیٹر سلمان علی آغا نے میڈیا سے گفتگو کرتے ہوئے کہا کہ جو بھی ٹیم سامنے آئے، ہماری کوشش ہو گی کہ انہیں شکست دے کر فائنل کی راہ ہموار کریں۔\nبولنگ پر بات کرتے ہوئے آغا نے تسلیم کیا کہ ٹیم کو اس شعبے میں مزید بہتری کی ضرورت ہے، انہوں نے کہا کہ ہماری بولنگ میں کچھ کمزوریاں رہی ہیں،\nسلمان علی آغا نے کہا کہ خاص طور پر آخری اوورز میں ہم نے زیادہ رنز دیے، لیکن ہم اس پر کام کر رہے ہیں اور اسے بہتر کرنے کی کوشش کریں گے۔\nمزید پڑھیں: پی ایس ایل کوالیفائر: کوئٹہ گلیڈی ایٹرز نے اسلام آباد یونائیٹڈ کو شکست دیکر فائنل میں جگہ بنالی\nبیٹر نے کہا کہ ٹی ٹوئنٹی فارمیٹ میں مومنٹم بہت اہم ہوتا ہے کہ اگر ٹیم کا مومنٹم صحیح سمت میں ہو تو نتائج بھی بہتر آتے ہیں، ہم اسی تسلسل کو برقرار رکھنے کی کوشش کریں گے۔\nاسلام آباد یونائیٹڈ کے ہیڈ کوچ مائک ہیسن کی تعریف کرتے ہوئے انہوں نے کہا کہ مائک ہیسن ایک بہترین کوچ ہیں، وہ ٹیم کا ماحول مثبت رکھتے ہیں اور کھلاڑیوں کو اعتماد دیتے ہیں۔ ان کی کوچنگ سے ٹیم کو فائدہ پہنچا ہے۔\nکوئٹہ گلیڈی ایٹرز کے خلاف میچ میں شکست کے حوالے سے انہوں نے اعتراف کیا کہ چند غلطیوں کی وجہ سے ٹیم کو نقصان ہوا کہ آخری اوورز میں ہم نے غیر ضروری رنز دیے اور بیٹنگ میں وکٹیں جلدی گرنے سے ہمارا پلان متاثر ہوا، جس کا نتیجہ ہمارے خلاف گیا۔",
        "published_date": "Thu, 22 May 2025 03:39:25 UTC",
        "source": "Express Urdu"
    },
    {
        "guid": "d3487031f83c685d2429b90682844a66",
        "title": "نیوٹن",
        "link": "https://www.express.pk/story/2762525/newton-2762525/",
        "image_url": "https://img.express.pk/logo/expresslogo.webp",
        "article": "’’میں جاننا چاہتا تھا‘ میں اصل میں کون ہوں‘ راج‘ جان یا وکٹر‘‘ وہ سانس لینے کے لیے رکا‘ کافی شاپ میں رش تھا‘ شام کے وقت وہاں روزانہ رش ہو جاتا تھا‘ وہ کافی شاپ میٹرو اسٹیشن کے بالکل سامنے تھی‘ چھٹی کے وقت وہاں رونق لگ جاتی تھی‘ بار کاؤنٹر سے لے کر سڑک تک لوگ ہی لوگ ہوتے تھے‘ یہ رش دو گھنٹے جاری رہتا تھا‘ اس کے بعد وہاں سناٹا ہو جاتا تھا‘ میں اس کافی شاپ کا روزانہ کا گاہک تھا‘ میں چار بجے وہاں جاتا اور سات بجے واپس آتا‘ میں وہاں کیوں جاتا؟ اس کی دو وجوہات تھیں۔\n پہلی وجہ سناٹا‘ شور اور سناٹا تھی‘ پانچ بجے کے بعد وہاں رش شروع ہوجاتا‘ یہ رش چھ بجے کے بعد چھٹنے لگتا تھا اور جوں ہی سات بجتے تھے وہاں ایک بار پھر سناٹے کا راج ہو جاتا تھا اور دوسری وجہ راج جان وکٹر تھا‘ وہ ساڑھے چھ بجے وہاں پہنچتا تھا‘ میں نے اس کے لیے کرسی ریزرو رکھی ہوتی تھی‘ وہ ٹھیک ساڑھے چھ بجے اندر داخل ہوتا‘ سیدھا میری طرف آتا‘ کرسی سے کتاب اٹھاتا اور میرے سامنے بیٹھ جاتا‘ اس کے نارنجی رنگ کے کپڑے‘ لکڑی کی کھڑاویں اور بھکشوؤں کا تھیلا اس پورے منظر کو منفرد بنا دیتا تھا‘وہ کون تھا‘ وہ مجھے کیسے ملا اور مجھے اس میں اتنی دلچسپی کیوں تھی‘ یہ بھی ایک عجیب داستان تھی۔\nمیں 2010 میں دو ہفتوں کے لیے برسلز گیا تھا‘ میں ایک دن پیدل چلتا ہوا اس کافی شاپ میں چلا گیا‘ وہ وہاں بیٹھ کر کتاب پڑھ رہا تھا‘ ہماری نظریں چار ہوئیں‘ اس نے مسکرا کر میری طرف دیکھا اور پوچھا ’’انڈین‘‘ میں نے ہنس کر جواب دیا ’’نو پاکستانی‘‘۔ وہ دوبارہ مسکرایا اور کتاب میں گم ہو گیا‘ ہم اس کے بعد تین دن اسی طرح ملتے رہے‘ میں کافی شاپ میں داخل ہوتا‘ وہ کتاب سے نظریں اٹھا کر مجھے سمائل کرتا‘ میں ہاتھ ہلاتا اور ہم اپنی اپنی میز پر بیٹھ جاتے‘ تیسرے دن وہ اٹھ کر میرے پاس آ گیا اور یہاں سے ہماری دوستی شروع ہو گئی۔\n مجھے اس کا حلیہ اور اس کا نام دونوں عجیب لگتے تھے‘ میں پانچویں دن اپنے تجسس کے اظہار پر مجبور ہو گیا‘ اس نے قہقہہ لگایا اور بولا ’’یہ عجیب کہانی ہے‘ میں شروع میں جان ہوتا تھا‘ میرے والد ٹرک ڈرائیور تھے‘ ماں استاد تھی‘ میں واٹر لو کے قصبے میں پیدا ہوا‘ یونیورسٹی تک تعلیم حاصل کی‘ پرائیویٹ جاب شروع کی‘ دن رات محنت کی اور کمپنی میں نمبر ٹو ہو گیا‘ میرے پاس برسلز میں اپنا فلیٹ‘ اپنی فراری اور اپنی تین گرل فرینڈز تھیں‘ میں مزے سے زندگی گزار رہا تھا‘ میرے ساتھ پھر ایک عجیب واقعہ پیش آیا‘ میں روز ایک خواب دیکھنے لگا‘ اس خواب میں کوئی خاتون مجھے وکٹر کہہ کر پکارتی تھی‘ میں کئی ماہ تک یہ خواب دیکھتا رہا‘ میں روز صبح اٹھتا اور ذہن جھٹک کر دفتر چلا جاتا لیکن پھر ایک اور حیران کن واقعہ پیش آیا۔\n میں ایک دن ’’گرینڈ پلاس‘‘ سے گزر رہا تھا‘ میرے سامنے ایک بزرگ شخص آیا اور اوئے وکٹر کہہ کر مجھ سے بغل گیر ہوگیا‘ میں نے پریشان ہو کر اس سے پوچھا ’’آپ کون ہیں اورمجھے وکٹر کیوں کہہ رہے ہیں‘ میں جان ہوں‘‘ وہ شخص فرنچ تھا‘ وہ نیس سے برسلز آیا تھا‘ میں اس کے سامنے احتجاج کرتا رہا لیکن وہ مجھے مسلسل وکٹر بھی کہتا رہا اور فرنچ زبان میں میرے ساتھ گفتگو بھی کرتا رہا‘ مجھے فرنچ زبان نہیں آتی تھی‘ میں اس کی باتیں سمجھنے کی پوری کوشش کرتا رہا لیکن وکٹر کے علاوہ کوئی بات میرے پلے نہ پڑی‘ اس شخص نے میرا ٹیلی فون نمبر لیا اور اگلے دن پانچ بجے کا وقت طے کر لیا‘ میں اگلے دن اپنا ایک دوست ساتھ لے آیا‘ میرا دوست فرنچ زبان سمجھتا تھا۔\n ہم اسی ریستوران میں ملے‘ وہ اجنبی شخص بولتا گیا اور میرا دوست ترجمہ کرتا رہا‘ اس کا دعویٰ تھا‘ میں وکٹر ہوں‘ میں نیس کے ایک گاؤں کا رہنے والا ہوں‘ ٹرک ڈرائیور ہوں‘ میں ایک بار ٹرک چلا کر پیرس سے نیس آ رہا تھا‘ راستے میں حادثہ ہو گیا اور میں ٹرک سمیت جھیل میں گر گیا‘ میں مر گیا‘ میری لاش نکالی گئی‘ میرا جنازہ ہوا اور مجھے دفن کر دیا گیا‘ میرا باب بند ہو گیا لیکن میری بیوی کا دعویٰ ہے‘ وکٹر زندہ ہے اور وہ آج بھی اس کے خوابوں میں آتا ہے‘ گاؤں کے لوگ خاتون کو پاگل سمجھتے ہیں لیکن آج جب اس نے مجھے دیکھا تو اسے میری بیوی کی بات پر یقین آ گیا وغیرہ غیرہ۔\nمجھے وہ کہانی فراڈ لگی‘ برسلز میں ان دنوں نوسرباز ایسی کہانیاں سنا کر معصوم لوگوں کو لوٹ لیا کرتے تھے‘ میں نے اس کہانی کو بھی ایک ایسی ہی واردات سمجھا لیکن اس شخص نے آخر میں ہم دونوں کو یہ بتا کر حیران کر دیا‘ وہ وکٹر کا والد ہے اور میں اس کا سگا بیٹا ہوں‘ بہرحال قصہ مختصر میں وہاں سے اٹھ کر آ گیا مگر اس بزرگ نے میرا پیچھا نہ چھوڑا‘ وہ مسلسل میرے پیچھے لگا رہا‘ یہاں تک کہ میں ایک دن حقائق جاننے کے لیے اس کے ساتھ اس کے گاؤں جانے پر تیار ہو گیا‘ میں نیس پہنچ گیا‘ میں وہاں جا کر تقریباً پاگل ہو گیا کیونکہ اس بوڑھے کی ایک ایک بات درست تھی‘ پورے گاؤں نے تصدیق کی‘ میں وکٹر ہوں‘ میں نے وکٹر کی تصویریں دیکھیں‘ وہ ہو بہو میرے جیسا تھا‘ بس ہیئر اسٹائل کا فرق تھا‘ میں بینک گیا۔\nاکاؤنٹ کے فارم پر بھی میری تصویر تھی‘ میں اسکول گیا وہاں بھی میری تصویر تھی اور استادوں نے میرے وکٹر ہونے کی تصدیق بھی کی‘ میری نام نہاد بیوی نے میرے جسم پر ان نشانوں کا حوالہ بھی دیا جو عام لوگوں کو نظر نہیں آتے‘ وہ نشان بھی موجود تھے‘ میں قبرستان میں وکٹر کی قبر پر بھی گیا اور وکٹر کے پرانے دوستوں سے بھی ملا‘ میں ہر جگہ وکٹر ثابت ہوا‘ میں یہ جان کر نیم پاگل ہو گیا‘ میں وہاں سے بھاگ کھڑا ہوا‘میں نے اگلے دو سال نفسیاتی مخمصے میں گزارے‘ میں نفسیات دانوں کے زیر علاج بھی رہا لیکن مجھے افاقہ نہ ہو‘ میں واٹر لو جاتا تو پورا شہر مجھے جان بلاتا اور میں نیس کے اس گم نام گاؤں میں چلا جاتا تو میں وکٹر ہو جاتا‘ یہ سلسلہ جاری رہا‘ میرا پاگل پن بھی بڑھتا رہا یہاں تک کہ میں نے ایک دن مدراس کے ایک یوگی کے بارے میں پڑھا‘ وہ آواگان کے ماہر تھے‘ وہ انسان کا ہاتھ دیکھ کر یہ بتا دیتے تھے۔\n یہ اس کا کون سا جنم ہے اور وہ اس جنم کے بعد کہاں اور کب پیدا ہو گا‘ میں نے ٹکٹ خریدی اور مدراس چلا گیا‘ میں نے بڑی مشکل سے وہ یوگی تلاش کیا‘ بابے کی عمر سو سال تھی‘ وہ مدراس کے مضافات میں تین سو سال پرانے آشرم میں رہتا تھا‘ میں اس کا مرید ہو گیا‘ میں نے اس سے یوگا سیکھی‘ میں نے اس سے یکسوئی کا فن سیکھا اور میں نے اپنی بھوک پر قابو پانا سیکھا‘ میں دو سال اس کا مرید رہا‘ میں نے دو سال بعد اس سے پوچھا ’’بابا میں جان ہوں یا وکٹر‘ میں کون ہوں‘‘ بابے نے قہقہہ لگایا اور کہا ’’تم جان بھی ہو‘ وکٹر بھی ہو اور راج بھی ہو‘‘ میں نے حیرت سے پوچھا ’’کیا مطلب‘‘ بابے نے جواب دیا ’’تم ذات کے دلت ہو‘ تمہارا پیشہ مٹی کے برتن بنانا ہے اور تم یوپی کے کسی گاؤں کے رہنے والے ہو‘‘ میں حیران رہ گیا‘ میں اگر زندگی میں ایک بار جان سے وکٹر نہ ہوا ہوتا تو میں بابے کی بات پر کبھی یقین نہ کرتا لیکن میں کیونکہ ایک بار وکٹر ثابت ہو چکا تھا چنانچہ میں نے راج کے انکشاف پر بھی یقین کر لیا‘ بابے کے پاس آواگان کا ایک قدیم نقشہ تھا۔\n وہ اس نقشے سے لوگوں کے تازہ ترین جنم تلاش کرتا تھا‘ ہم نے دو دن کی کوشش سے وہ گاؤں تلاش کر لیا جس میں مجھے راج کی شکل میں ہونا چاہیے تھا‘ میں اس گاؤں میں پہنچ گا‘ اس گاؤں میں واقعی راج تھا‘ وہ راج ہو بہو میرے جیسا تھا‘ بس اس کا رنگ گندمی اور جسم ذرا سا کمزور تھا لیکن وہ باقی میرے جیسا تھا‘ یہی ناک نقشہ‘ یہی آواز اور چلنے پھرنے‘ اٹھنے بیٹھنے اور بھاگنے دوڑنے کا بھی یہی اسٹائل‘ وہ میری کاپی تھا‘ وہ واقعی کمہار تھا‘ وہ‘ اس کی بیوی اور اس کے تین چھوٹے بیٹے مٹی کے برتن بناتے تھے‘ وہ دلت بھی تھا‘ گاؤں میں اس کے ساتھ جانوروں جیسا سلوک ہوتا تھا‘ میں راج کو دیکھ کر وہاں سے بھاگ کھڑا ہوا‘ سیدھا مدراس آیا اور بابے سے جنموں کا یہ بھید کھولنے کی درخواست کی۔\nبابے نے قہقہہ لگایا اور مجھے بتایا‘ دنیا میں انسان کی سات پرچھائیاں ہوتی ہیں‘ یہ ایک قسم کے سات انسان ہوتے ہیں‘ یہ دنیا کے مختلف حصوں میں مختلف زندگیاں گزار رہے ہوتے ہیں‘ یہ لوگ عموماً زندگی میں ایک دوسرے سے دور اور ناواقف رہتے ہیں لیکن بعض اوقات یہ لوگ یا ان کے جاننے والے ان سے ٹکرا جاتے ہیں جس کے بعد ویسے حالات پیدا ہو جاتے ہیں جیسے تم دیکھ رہے ہو‘ بابے کا کہنا تھا‘ تم نے لوگوں کے منہ سے اکثر یہ فقرہ سنا ہوگا ’’میں نے آپ کو کہیں دیکھا ہے‘‘ آپ جب بھی یہ فقرہ سنو‘ آپ تحقیق کر کے دیکھو‘ آپ کو معلوم ہو گا‘ یہ آپ کی اس شخص سے پہلی ملاقات ہے‘ پھر اس نے آپ کو اس سے پہلے کہاں دیکھا تھا‘ اس نے یقینا آپ کی کوئی نہ کوئی پرچھائی دیکھی تھی۔\n وہ راج سے ملا ہو گا‘ جان سے یا پھر وکٹر سے اور وہ ایک ملاقات اسے بار بار کہتی ہے ’’میں پہلے بھی اس شخص سے کہیں ملا ہوں‘‘ یہ ملاقات اور اس سے پہلی بے شمار ملاقاتیں یہ سب پرچھائیوں کا کھیل ہے‘ یہ سب آواگان ہے اور یہ سب جنموں کی شطرنج ہے‘ مجھ میں اور تم میں بس ایک فرق ہے‘ تم نے جان ہو کر وکٹر اور راج کو دیکھ لیا جب کہ ہم آج تک اپنی اپنی ذات کے جان اور وکٹر تلاش کر رہے ہیں‘ تم نے راج اور وکٹر پا لیے جب کہ ہمارے وکٹر‘ راج اور جان سات براعظموں کی اس دنیا میں کہیں چھپے بیٹھے ہیں‘ ہم نے ایک دوسرے کو ابھی تلاش نہیں کیا‘‘ بھکشو نے آخر میں قہقہہ لگایا اور بولا ’’میں اس دن سے راج جان وکٹر ہو گیا ہوں‘ میں اس دن سے زندگی کا سرا تلاش کر رہا ہوں۔\nمجھے بیلجیئم کے اس بھکشو سے ملے 15 سال ہو چکے ہیں‘ میں آج بھی جب اپنے آپ سے پوچھتا ہوں ’’راج جان وکٹر جینئس تھا یا پاگل‘‘ تو مجھے کوئی حتمی جواب نہیں ملتا‘ میری عقل اسے پاگل سمجھتی ہے لیکن میرا دل اسے آواگان کا نیوٹن سمجھتا ہے‘ ایک ایسا نیوٹن جو جنموں کے سیب کا اسرار جان گیا تھا‘ میری عقل ٹھیک ہے یا دل؟ میں آج تک یہ فیصلہ نہیں کر سکا۔",
        "published_date": "Thu, 22 May 2025 03:39:25 UTC",
        "source": "Express Urdu"
    },
    {
        "guid": "07ee8e05d0d576e35fe9d1c8eb2cf89e",
        "title": "سرنڈر مودی کی عبرتناک شکست    (حصہ اول)",
        "link": "https://www.express.pk/story/2762524/surrender-modi-ki-ibratnaak-shikast-hissa-awwal-2762524/",
        "image_url": "https://img.express.pk/logo/expresslogo.webp",
        "article": "پہلگام ڈرامہ پرانے بھارتی منصوبے کا نیا ورجن ہے جس کی آڑ میں مکار، عیار، طاقت کے نشے میں بد مست اور سفاک دشمن انڈیا نے عالم اسلام کی واحد ایٹمی طاقت پاکستان پر حملہ کیا تو اللہ رب العزت نے اپنی قدرتِ کاملہ دے کرگائے کے پجاریوں کو ذلیل وخوار اور کلمہ طیبہ کے نام پر بنے پاکستان کی افواج و قوم کو عزتوں اور رفعتوں سے نوازا۔\nطاقت کے نشے اور اپنے ناجائز باپ اسرائیل کی شہہ پر کم ظرف دشمن انڈیا نے 6 اور 7 مئی کی درمیانی رات آپریشن \"سندور\" کے نام سے پاکستان پر بزدلانہ اور سفاکانہ جارحیت کا مظاہرہ کرتے ہوئے بین الاقوامی قوانین، جنگی اصول، انسانی اقدار ہر شے کو اپنے پاؤں تلے روند ڈالا، اور ایک آزاد وخود مختار اور ایٹمی قوت پاکستان پر باقاعدہ جنگ مسلط کردی۔ کم ظرف دشمن کی جانب سے مختلف شہروں میں مساجد اور رہائشی علاقوں پرمیزائل حملے کیے گئے۔\nہندوستان نے رات کی تاریکی میں بہاولپور، مرید کے، مظفر آباد، بھمبر، سیالکوٹ، شکرگڑھ میں جو میزائل گرائے ان کی وجہ سے خواتین اورمعصوم بچوں سمیت26 بے گناہ شہری شہید اور46 زخمی ہوئے۔ جس وقت بزدلانہ کارروائیاں کی گئی پاکستان کے عوام سکون کی نیند سو رہے تھے مگر پاکستان کی مسلح افواج دشمن کے کسی بھی گھٹیا پن کا جواب دینے کے لیے مستعد و تیار تھیں اور جب دشمن نے حملے کے بعد دم دبا کر بھاگنے کی کوشش کی تو مسلح افواج نے اسے گردن سے دبوچ لیا۔\nپاک فضائیہ کے شاہینوں نے کمال مہارت کا مظاہرہ کرتے ہوئے 3 رافیل جنگی جہازوں سمیت پانچ طیاروں اور متعدد ڈرونز کو چند منٹوں میں مارگرا کر پوری دنیا کو ورطہ حیرت میں ڈال دیا۔ بھٹنڈہ، سری نگر، جموں اور مختلف علاقوں میں بھارتی طیاروں کو دم دباکر بھاگنے پر مجبور کر دیا۔\nوہ رافیل طیارے جسے ہندوستانی اپنا غرور مانتے تھے پاکستانی فضائیہ کے شاہینوں نے اسے خاک میں ملا کر رکھ دیا۔ افواج پاکستان کے غازیوں نے جوابی کارروائی کرتے ہوئے پلک جھپکتے ایک بریگیڈ ہیڈ کوارٹر، ایک بٹالین ہیڈ کوارٹر اور کئی پوسٹیں تباہ کر دیں۔لائن آف کنٹرول کے جورا سیکٹر میں پاک فوج کی پیش قدمی پر بھارتی فوجیوں نے سفید پرچم لہرایا اور شکست تسلیم کرکے اپنی جان بچانے میں کامیاب ہوئے۔\nپاک فضائیہ کی یہ ناقابل یقین و ناقابل شکست دفاعی کارروائیاں تاریخ کا حصہ بن چکی ہیں، شاہینوں کے ہاتھوں رافیل کی تباہی اور طویل ترین فضائی جھڑپ میں ناقابل تسخیر و ناقابل شکست پاک فضائیہ عالمی افواج کے لیے کیس اسٹڈی بن گئی۔ بین الاقوامی بالخصوص مغربی میڈیا ببانگ دہل یہ بات کر رہا ہے کہ چینی ساختہ پاکستانی جیٹس اور فرانسیسی ساختہ بھارتی رافیل لڑاکا طیاروں کے درمیان فضائی جھڑپ کا قریب سے جائزہ لیا جائے گا اور اس کے ذریعے افواج معلومات حاصل کرنے کی کوششیں کریں گی جو مستقبل کے تنازعات میں برتری فراہم کرسکتی ہیں۔\nپاک فوج کے شیردل جوانوں سے خوفزدہ بزدل بھارتی افواج نے اپنے پنجاب کے مختلف شہروں پر خود ہی حملے کرکے ان کا الزام پاکستان پر عائد کردیا اور بھارتی گودی میڈیا نے اس پلان کو لے کر پاکستان کے خلاف پروپیگنڈا وار شروع کرکے دن بھر جھوٹی اوربے بنیاد خبریں سنا کر سکھوں کے ذہنوں میں پاکستان کے خلاف زہر بھرتے رہے، اس غلیظ اور بدبودار مہم کا مقصد جہاں پاکستان کو بدنام کرنا تھا وہاں بھارتی پنجاب کے وارث اور دعویدار سکھوں کو پاکستان کے خلاف بھڑکانا تھا لیکن اس پروپیگنڈا مہم کو آج کل ہر دل عزیز ڈی جی آئی ایس پی آر نے اپنی پریس کانفرنس میں اڑا کر رکھ دیا جب انھوں نے واضح طور پر ان حملوں کی تردید کردی اور مودی سرکار کو دوٹوک پیغام دیا کہ ابھی تک پاکستان نے بھارتی جارحیت کے جواب مین صرف دفاعی حکمت عملی اپنائی ہے، ابھی اس کھلی جارحیت کا جواب دینا باقی ہے، اس کا جواب کب اور کہاں دینا ہے یہ ہم طے کریں گے اور جب ہم جواب دیں گے تو دنیا دیکھے گی۔ پھر وہ وقت بھی آیا جب پاکستان نے ہندوستانی جارحیت کا منہ توڑ جواب دیاچشم فلک نے ناصرف اس بھرپور جواب کو دیکھا بلکہ ہندوستان کی چیخیں بھی سنیں۔\n10 مئی کو پاکستان کے مسلح افواج کے ابابیلوں نے اپنے نڈر اور مجاہد حافظ قرآن سپہ سالار کی امامت میں نماز فجر ادا کرنے کے بعد نعرہ تکبیر کے فلگ شگاف نعروں سے دشمن کے خلاف آپریشن \"بنیان مرصوص\" کا آغاز کرتے ہوئے بھارت پر فتح ون میزائل فائر داغ کر پہلے سے خوفزدہ دشمن کو ہلا کر رکھ دیا۔پاک مسلح افواج کے ابابیلوں نے ہندوستان میں متعدد اہداف کو نشانہ بناتے ہوئے ادھم پور ایئربیس، پٹھان کوٹ، سرسہ، سورت گڑھ ایئرفیلڈز، براہموس اسٹوریج سائٹ، بھارتی بریگیڈ ہیڈکوارٹر کے جی ٹاپ اور اڑی میں سپلائی ڈپو سمیت 12 اہداف کو نیست و نابود کر کے صفحہ ہستی سے مٹا دیا۔\nسوشل میڈیا پر کچھ ناعاقبت اندیش اپنی جہالت اور ملک دشمنی میں \"بنیان المرصوص\" کے نام کا مذاق اڑا کر اپنے اندر کی خباثت کو ظاہر کر رہے ہیں مگر ان کو پتہ نہیں کہ یہ نام ایک حافظ قرآن سپہ سالار نے سوچ سمجھ کر پوری ایمانی قوت کے ساتھ رکھا ہے جسکا مطلب \"سیسہ پلائی ہوئی دیوار\" اور یہ نام انھوں نے سوچ سمجھ اور زمینی حقائق کو مد نظر رکھتے ہوئے رکھا اور ثابت کر دکھایا کہ مسلح افواج اور پوری پاکستانی قوم ہندوستان کی شیطانیت کے سامنے پر عزم اور سیسہ پلائی ہوئی دیوار بن کر کھڑی ہے، پاکستانیوں کے جذبے جوان اور ایمان تازہ ہیں۔ ہر محب وطن پاکستانی کی خواہش تھی کہ جارح دشمن کو منہ توڑ جواب دیا جائے اور اپنی قوم کی امنگوں کی ترجمانی کرتے ہوئے افواج پاکستان نے وہ دندان شکن جواب دیا کہ دنیا کو حیران اور ہندوستان کو پریشان کر دیا۔\nپاکستان کے جے ایف 17 تھنڈر ہائپر سونک میزائلوں نے آدم پور میں S-400 سسٹم تباہ کردیا ہے۔ جس کی مالیت لگ بھگ 1.5 بلین ڈالر ہے۔ بیاس کے علاقے میں براہموس اسٹوریج سائٹ تباہ کر دی ہے، اس کے علاوہ پٹھان کوٹ میں ایئرفیلڈ کو بھی تباہ کر دیا گیا ہے۔ بھارت کے سپلائی ڈپو ’اڑی‘ کو بھی تباہ کردیا گیا، ادھم پور ایئربیس کو 3 میزائلوں سے نشانہ بنایاگیا، بھارت پر فتح ون میزائل فائر کیا گیا ہے۔ اسی طرح پاکستان نے پٹھان کوٹ میں ایئرفیلڈ ادھم پور کو بھی تباہ کردیا۔ پاکستانی سائبر حملے میں بیشتر بھارتی ویب سائٹس کو ہیک کرلیا۔ بی جے پی کی آفیشل ویب سائٹ کو ہیک کرلیا گیا۔\nسائبر اٹیک کے ذریعے ہندوستان کے 70 فیصد بجلی کے گرڈ کو ناکارہ کردیا، جس سے پورے بھارت میں بجلی کا بریک ڈاؤن ہوا۔ مہاراشٹر اسٹیٹ کے تمام کمرشل اور ڈومیسٹک میٹرز کا ریکارڈ اڑا دیا گیا ہے۔2500 سے زائد سرویلنس کیمرے بھی ہیک کرلیے۔ ان تمام بیسز سے جہاں سے پاکستان کے عوام، مساجد و دیگر مقامات پر حملے کیے گئے تھے، ان کو ٹارگٹ کیا جارہا ہے۔ ہندوستانی حملے میں جو پاکستانی بچے شہید ہوئے تھے پاکستان نے ان کے نام میزائلوں پر لکھ کر ہندوستان پر پھینکے اور تباہی مچا دی۔ بھارت کے دارالحکومت دلی میں پاکستان ڈورنز کی پروازیں جاری ہیں، جس کے باعث وہاں خوف و ہراس پھیل گیا اور افراتفری پھیل گئی۔ راجوڑی میں پاکستان میں دہشت گردی کروانے والا بھارتی ملٹری انٹیلی جینس کا تربیتی مرکز بھی تباہ کر دیا گیا۔ پاک فوج نے نئی دہلی میں بھی کچھ اہداف کو نشانہ بنایا۔\nہمیں ایک بات یاد رکھنی چاہیے کہ پاکستان پر جارحیت میں صرف ہندوستان ملوث نہیں، یہ ہندوستان، اسرائیل اور امریکا کا ٹرایئکا کا پروجیکٹ تھا جس میں بھارت پیادہ، اسرائیل ماسٹر مائنڈ اور امریکا پشتی بان تھا۔ ان تینوں کے علاوہ دیگر پاکستان دشمن قوتوں کی آشیر باد بھی حاصل تھی، کیونکہ پاکستان میں مسلسل گرائے جانے والے ڈرون اسرائیلی ساختہ ہیں، یہ ڈرون Heron MK 2 ہے، جو 35 ہزار میٹر بلند ہوتا ہے۔ اس کو اینٹی ائیرکرافٹ گن سے ٹارگٹ نہیں کیا جاسکتا۔ اس کا انجن UAV Engines LTD بناتے ہیں جو برطانوی کمپنی ہے، آج تک یہ ڈرون کوئی نہیں گرا سکا۔ مگر عزت دینے والے رب العالمین نے پاک فضائیہ کے شاہینوں کو اسے گرانے کا اعزاز بخشا۔ پاکستان کے مسلح افواج نے 10 مئی 2025 پر جو کچھ کیا اس نے پوری دنیا میں پاکستان کی حیثیت بدل ڈالی۔   (جاری ہے)",
        "published_date": "Thu, 22 May 2025 03:39:26 UTC",
        "source": "Express Urdu"
    },
    {
        "guid": "5ab5b79badd215e58d0f7aa0e54e33e0",
        "title": "بجٹ اور خود انحصاری کی منزل",
        "link": "https://www.express.pk/story/2762523/budget-aur-khud-inhisari-ki-manzil-2762523/",
        "image_url": "https://img.express.pk/logo/expresslogo.webp",
        "article": "پاکستان کا معاشی بجٹ اب قرضوں پر انحصارکرتا ہے۔ ایک مدت سے بجٹ بنانے سے پہلے اس کے خد و خال طے کرنے سے قبل کمپنی بہادر کا انتظار ہوتا ہے اور وہ ایسے آتے ہیں جیسے انھوں نے دیکھا اور فتح کر لیا بلکہ فتح کرنے کے علاوہ بجٹ کے اعداد و شمار کو اپنی مرضی کے مطابق تبدیل کرنے یا منظور کرنے کے لیے آئے ہیں۔\nاپنے احکام دیتے ہیں، ہم بجا لاتے ہیں لیکن اب ہمیں بہت کچھ سوچنا پڑے گا۔ 3 ارب 40 کروڑ ڈالر ادا کرکے نائجیریا نے آئی ایم ایف کو خیرباد کہہ دیا ہے۔ ہمیں بھی جلد ہی قرض پر انحصار کو خیرباد کہنا ہوگا کیونکہ 7 مئی 2025 سے حالات بالکل بدل چکے ہیں۔ مغربی سرحدوں پرکشیدگی کے ساتھ ایک عرصہ ہوا مشرقی سرحدوں پر کشیدگی اور پھر ملک کے اندر متواتر مسلسل بم دھماکوں، ٹرین حملوں، اسکول کے معصوم بچوں پر حملوں، نہتے شہریوں پر حملوں اور بہت کچھ سہہ سہہ کر اب یہ قوم سیسہ پلائی ہوئی دیوار بن گئی ہے، بس اس کا دم خم بجٹ پر نہیں چلتا۔\nاس لیے حکومت کو پالیسی بدلنی ہوگی اب قرض سے نجات، کرپشن سے نجات، تنخواہ دار طبقے سے ٹیکس لینے میں کمی کے ساتھ اشرافیہ، دولت مندوں، کثیر اخراجات کرنے والوں، شاہی مزاج رکھنے والوں، بڑی بڑی لگژری گاڑیاں رکھنے والوں، بڑے بڑے زمینداروں سے اب ٹیکس جتنا بنتا ہے وہ سارا لینا ہوگا اور حکومت اپنے طور پر غیر ضروری سرکاری اخراجات میں کمی لے کر آئے، کئی عشرے ہوئے ملک کی درآمدات اب بھاری پڑنے لگی ہیں، کیونکہ ڈالر خرچ کرکے پہلے درآمدات کی جاتی تھیں، کیپٹل گڈزکی خرید پر بھاری مشینریوں کی درآمدات پر، بلڈوزر، ٹرک، بسوں اور بہت سی ایسی اشیا و مصنوعات جن کی ضرورت ملکی معاشی ترقی کے لیے ہوتی تھیں، ان کی خرید پر مشینریاں کارخانوں میں نصب کروا کر ان کے ارد گرد ملازمین کا جھرمٹ پیدا کرنے کے لیے ہوئی تھیں۔\nکیپٹل گڈز منگوا کر مصنوعات کو چار چاند لگانا مقصود ہوتا تھا۔ اب سنا ہے بڑی بڑی لگژری گاڑیوں پر عائد ٹیکسوں میں کمی کی جائے گی۔ ایسا کرنا ہوگا کیونکہ اس میں صنعتی ممالک کا فائدہ ہے۔اب اس طرح کی غیر ضروری درآمدات سے نکلنا ہوگا کیونکہ بہت سارا ڈالر خرچ ہو جاتا ہے پھر ملک میں ڈالرزکی کمی ہو جاتی ہے، قرض کی طلب میں اضافہ ہو جاتا ہے۔ اب دیکھیے ایک ڈالر 283 روپے تک جا پہنچا ہے۔\nنائیجریا نے کمال کر دکھایا، وہاں کے سربراہ کو ایک فون کر دینا چاہیے مبارک باد کے ساتھ طریقے معلوم کریں، سنا ہے کرپشن کو انھوں نے سخت کنٹرول کیا ہے، اب وہ اپنی مقامی پیداوار پر زور دیں گے۔ درآمدات پر انحصار نہیں کریں گے، 2024 میں یہ فیصلہ کیا گیا تھا کہ آئی ایم ایف سے جو قرضہ کووڈ19 کے دوران لیا گیا تھا، اس سے چھٹکارا حاصل کرنا ہے۔ لہٰذا 2025 میں خواب نے تعبیر کی شکل اختیار کر لی۔ ہم بھی ایسے خواب کی تعبیر کے بارے میں سوچیں کیونکہ پاکستان پانی کی جنگ کے دہانے پر کھڑا ہو گیا ہے اور اس نے یہ جنگ اپنے پیروں پرکھڑے ہو کر لڑنی ہے\nیہ بجٹ ہی ہے جو ہر سال ہماری محرومی، ہمارے وسائل جن سے ہم استفادہ نہیں کر پاتے اور قرض کی آسان وصولی کی طرف چلے جاتے ہیں اور پھر قسطوں اور سود کی ادائیگی کے لیے مزید قرض لیتے ہیں۔اس مرتبہ پاکستان جس قسم کے حالات سے گزر رہا ہے ان حالات سے نمٹنے کے لیے 2 جون کو پیش ہونے والا بجٹ ہمیں خبردار کر دے گا اور آگاہ کر دے گا کہ ہم نے مشکل مالی حالات سے نمٹنا ہے۔\nاس بجٹ کو پیش کرنے سے قبل آئی ایم ایف سے مذاکرات ہو رہے ہیں، بجٹ ایسا ہو کہ جس سے کسان کے لیے کھاد، کیڑے مار ادویات مہنگی نہ ہوں، اور اس کی محنت کی کمائی پر پانی نہ پھر جائے۔ مزدور کو جو دیہاڑی مل رہی ہے اس کی قوت خرید کم نہ ہو جائے۔ تنخواہ دار پر مزید ٹیکس کا بوجھ نہ لاد دیا جائے۔ ملک میں روزگار میں مزید اضافہ ہو اور یہ اضافہ ایسا ہو کہ ہر بے روزگار اس بجٹ کے نتیجے میں برسر روزگار ہو جائے اور پنشنروں کا خصوصی خیال رکھنا ہوگا کیونکہ بڑھاپے میں ان پر بوجھ بڑھ جاتا ہے۔",
        "published_date": "Thu, 22 May 2025 03:39:26 UTC",
        "source": "Express Urdu"
    },
    {
        "guid": "bf6d12a6fb60795933ffe4e9d2bdcb9f",
        "title": "کراچی میں پانی نایاب",
        "link": "https://www.express.pk/story/2762522/karachi-mein-paani-nayab-2762522/",
        "image_url": "https://img.express.pk/logo/expresslogo.webp",
        "article": "کراچی شہر میں پانی ناپید ہوگیا ہے۔ کوئی دن نہیں جاتا جب کسی بستی کے عوام پانی نہ ملنے پر کسی شاہراہ پر دھرنا دینے پر مجبور نہیں ہوتے۔ ہفتے میں کئی دفعہ کراچی کی مرکزی شاہراہ، شاہراہ فیصل مختلف مقامات پر پانی اور بجلی کی لوڈ شیڈنگ کے خلاف مظاہرہ کرنے والوں کی بناء پر بند رہتی ہے مگر صرف شاہراہ فیصل ہی نہیں بلکہ شہر کی تمام بڑی سڑکوں پر پانی کی تلاش میں سرگرداں عوام جمع ہوتے ہیں۔\nان احتجاج کرنے والوں کی آہ و بکا آسمان تک تو ضرور پہنچتی ہے مگر واٹر کارپوریشن اور حکومت سندھ کے اکابرین تک نہیں پہنچ پاتیں۔ جب مظاہرین سڑکوں پر آنے پر مجبور ہوتے ہیں تو پھر ٹریفک جام ہونا شروع ہوتا ہے۔ ایک مرکزی شاہراہ پر ٹریفک جام ہوتا ہے تو دیگر شاہراہوں پر بھی ٹریفک معطل ہوجاتا ہے۔\nگرمی کے دن ہوں یا راتیں کاروں اور بسوں کے مسافر گھنٹوں پھنسے رہتے ہیں مگر احتجاج کرنے والوں کو بھی پانی نہیں ملتا، اگر ڈیوٹی پر مجبور پولیس افسران معقول رویہ اختیار کرتے ہیں تو بات چیت اور وعدے وعید کر کے مظاہرین کو رخصت کردیا جاتا ہے۔ بعض اوقات حقائق کا ادراک نہ کرنے والے پولیس افسران لاٹھی چارج اور آنسو گیس کا بھی استعمال کرتے ہیں۔ کچھ بے قصور افراد گرفتار ہوجاتے ہیں جنھیں رقم کی فراہمی پر عدالت سے ضمانت پر رہائی ملتی ہے۔ گزشتہ ہفتہ ایک ایس ایچ او نے وی آئی پی موومنٹ کو نظرانداز کرتے ہوئے مظاہرین کے ساتھ معقول رویہ اختیار کیا تو انھیں معطل کردیا گیا۔\nکراچی میں پانی کی لائنوں کا ٹوٹنا عام سی بات بن گئی ہے۔ پندرہ دن قبل قیامِ پاکستان کے بعد تعمیر ہونے والی دو میٹر قطر والی پائپ لائن کراچی یونیورسٹی کے احاطے میں پھٹ گئی۔ واٹر کارپوریشن کے حکام کو گھنٹوں پائپ لائن پھٹنے کا علم ہی نہیں ہوا تو زبردست دباؤ میں پائپ لائن سے نکلنے والے اس پانی نے کراچی یونیورسٹی میں ہر طرف تباہی مچا دی۔\nیہ پانی ایک طرف تو اساتذہ اور ملازمین کے گھروں میں داخل ہوا جس سے گھروں کا سامان تباہ ہوا تو دوسری طرف کئی تعلیمی شعبہ جات اس پانی میں ڈوب گئے۔ شائع ہونے والی رپورٹوں کے مطابق کلیہ سائنس کے مختلف شعبے اس ناگہانی آفت سے بری طرح متاثر ہوئے۔ ایک طرف تو اس پانی نے کراچی یونیورسٹی میں تباہی مچا دی تو دوسری طرف شہر کی بہت سی آبادیوں میں پانی کی سپلائی معطل ہوئی۔ واٹر کارپوریشن کا عملہ یا تو جدید آلات سے لیس نہیں ہے یا جدید ٹیکنالوجی کی اہمیت کو واٹر کارپوریشن نے محسوس نہیں کیا۔ یہی وجہ تھی کہ پانچ چھ دنوں تک یہ لائن بند رہیں۔\nایک انگریزی اخبار نے اپنے ادارتی نوٹ میں لکھا کہ اس لائن کی مرمت کے پندرہ دن بعد بھی شہر میں پانی کی سپلائی معمول پر نہیں آسکی مگر معاملہ صرف ایک پائپ لائن کے ٹوٹنے کا نہیں ہے۔ کراچی میں پانی کی پائپ لائن ٹوٹنا معمول کی بات ہے۔ حکومت سندھ نے ملیر کینٹ سے نمائش تک جدید بسوں کی آمدورفت کے لیے ریڈ لائن کا منصوبہ شروع کیا تھا۔ اس ریڈ لائن تعمیر کرنے والے انجنیئروں نے ریڈ لائن کی تعمیر میں آنے والی پانی، گیس، بجلی اور سیوریج کی لائنوں کی متبادل مقامات پر منتقلی اور متبادل لائنوں کی تعمیر کے بارے میں نہیں سوچا تھا۔\nیہی وجہ ہے کہ اس ریڈ لائن کی تعمیر کے لیے استعمال ہونے والی ہیوی مشینری کے استعمال سے ریڈ لائن کی تعمیر میں تو تیزی نہیں آئی، البتہ پانی کی لائنوں کا ٹوٹنا معمول کی بات بن گیا ہے۔ ہر پندرہ بیس دن کے عرصے میں اس مرکزی شاہراہ پر پانی کی لائن ٹوٹ جاتی ہے۔ عجب بات یہ ہے کہ جب تک ان ٹوٹی ہوئی لائنوں سے علاقہ کا وسیع علاقہ سیراب نہیں ہوجاتا پائپ لائن سے پانی آنا بند نہیں ہوتا۔ یوں ایک طرف تو اچانک سڑکوں پر پانی آنے سے بیچارے موٹر سائیکل والے سب سے پہلے مشکل میں آتے ہیں اور پھر کاریں اور بسیں بھی حادثات کا شکار ہوتی ہیں، بہت سے علاقوں کو پانی کی فراہمی معطل ہوجاتی ہے اور ان علاقوں میں پانی کی فراہمی میں چار سے پانچ دن لگتے ہیں۔\nکراچی کو پانی کی فراہمی دھابیجی سے ہوتی ہے۔ دھابیجی میں کراچی واٹر کارپوریشن کے دفاتر قائم ہیں اور یہ بھی کہا جاتا ہے کہ تربیت یافتہ عملہ دھابیجی پمپنگ اسٹیشن پر تعینات رہتا ہے مگر جب بھی کسی وجہ سے کے الیکٹرک کی بجلی کی لائن پر سپلائی رک جاتی ہے تو دھابیجی پمپنگ اسٹیشن کا نظام درھم برھم ہوجاتا ہے۔\nایسے موقع پر کراچی واٹر کارپوریشن والے یہ مختصر ہینڈ آؤٹ جاری کرتے ہیں کہ کے الیکٹرک کی پاور سپلائی اچانک معطل ہونے سے دھابیجی سے کراچی پانی فراہم کرنے والی پائپ لائن میں کئی جگہ پر شگاف پڑگئے ہیں جس کی وجہ سے اگلے پورے پورے ہفتہ شہر کے گنجان آبادی والے علاقوں میں پانی کی سپلائی معطل رہے گی۔ کے الیکٹرک کے ایک سابق مکینیکل انجنیئر رشید ابراہیم کا کہنا ہے کہ جدید ٹیکنالوجی میں بجلی کی فراہمی معطل ہونے کی صورت میں متبادل نظام موجود نہ ہونا المیہ ہے۔ جدید نظام میں بجلی پیدا کرنے والے جدید جنریٹر کے ذریعہ بجلی سپلائی چند سیکنڈ میں بحال کرسکتا ہے، مگر پیپلز پارٹی کی حکومت گزشتہ 17برسوں کے دوران بجلی کی فراہمی برقرار رکھنے والے متبادل نظام بنانے کے بارے میں کوئی منصوبہ بندی نہیں کرسکی۔ اس کی ساری سزا شہر کراچی کے عوام کو بھگتنی پڑتی ہے۔\nپانی سے متعلق دستیاب اعداد و شمار سے پتہ چلتا ہے کہ کراچی میں 1100 MGD کے قریب مقدار میں پانی کی ضرورت ہے مگر جب کراچی کو تقریباً400 MGD پانی مختلف ذرائع سے فراہم ہوتا ہے تو پھر تقریباً 650 MGD پانی کی کمی رہتی ہے۔ سابق صدر پرویز مشرف کے دور میں کراچی میں پانی کی فراہمی بڑھانے کے لیے K-IV منصوبہ شروع کیا گیا۔ یہ منصوبہ جب شروع ہوا تھا تو جماعت اسلامی کے ناظم نعمت اللہ خان شہر کے ناظم تھے، اس منصوبے کو 2015ء میں مکمل ہونا تھا۔\nجب اس منصوبے کی منظوری دی گئی تھی تو اس منصوبہ کے لیے جس رقم کا تخمینہ لگایا گیا تھا وقت پر منصوبہ پر کام نہ ہونے کی وجہ سے اس منصوبہ پر آنے والی لاگت بڑھتی چلی گئی۔ صوبائی حکومت کے ترجمان کہتے ہیں کہ 2014ء سے وفاق میں آنے والی حکومتوں نے اس منصوبے کی تکمیل کے لیے مقررہ رقم فراہم نہیں کی۔ وفاقی حکومت کے افسران حکومت سندھ پر بدعنوانی اور نااہلیت کے الزامات لگاتے رہے مگر اس منصوبے کے مکمل نہ ہونے کی سزا کراچی کے عوام کو ملی۔\n جنرل ضیاء الحق کی حکومت نے کراچی واٹر بورڈ کا ادارہ قائم کیا ، پانی کی فراہمی کے علاوہ سیوریج کے نظام کی نگرانی بھی اس ادارے کے فرائض میں شامل تھی۔ جب مختلف وجوہات کی بناء پر شہر میں پانی کی کمی پیدا ہوئی تو حکومت سندھ اور واٹر بورڈ کے افسروں نے پانی کی تقسیم کے نظام کو جدید خطوط پر استوار کرنے کے بجائے پانی کے ہائیڈرنٹ تعمیر کیے اور ٹینکروں کے ذریعہ پانی فراہم کرنا شروع کیا گیا۔ اب واٹر بورڈ کے علاوہ سیاسی جماعتوں کی مافیاز نے بھی ٹینکروں کے ذریعے پانی کی فراہمی کے نظام سے فائدہ اٹھانا شروع کیا۔\nجو لوگ ٹینکرز کی تجارت سے وابستہ ہیں ان کے بارے میں کہا جاتا ہے کہ محض ٹینکرز کا پانی فروخت کر کے وہ لوگ ارب پتی بن گئے۔ بعض ماہرین کا کہنا ہے کہ پانی کی کمی کا واحد حل سمندر کے پانی کو قابل استعمال بنانا ہے مگر گزشتہ پانچ برسوں میں اعلانات کے باوجود اس جدید ٹیکنالوجی پر توجہ نہیں دی گئی۔ کچھ لوگ کہتے ہیں کہ کراچی میں پانی کی کمی نہیں مگر تقسیم کا نظام ناکارہ ہے۔ بہرحال کچھ بھی وجہ ہو، کراچی کے عوام اب پانی سے بھی محروم ہوچکے ہیں۔ اس کی ساری ذمے داری پیپلز پارٹی کی حکومت پر عائد ہوتی ہے۔",
        "published_date": "Thu, 22 May 2025 03:39:28 UTC",
        "source": "Express Urdu"
    },
    {
        "guid": "5f3c2422d1616b8e5295f3742ab37ded",
        "title": "مہنگائی",
        "link": "https://www.express.pk/story/2762521/mehngai-2762521/",
        "image_url": "https://img.express.pk/logo/expresslogo.webp",
        "article": "حکومت نے چینی کی قیمت میں اضافے کا نوٹس لے لیا ہے اور قیمت میں کمی کا بھی حکم جاری کیا ہے۔ مگر اس کی جانب سے نہ ہی نوٹس لینے سے کوئی فرق پہلے پڑا ہے نہ اب پڑے گا۔\nچینی کی قیمت میں کمی تو کیا ہوگی مگر کراچی میں چینی کی قیمت 190 روپے کلو سے بڑھ کر دو سو روپے کو بھی کراس کر سکتی ہے کیونکہ جب بھی حکومت کسی بھی اضافے کا نوٹس لیتی ہے تو قیمتوں میں اضافہ ہوتا ہے اور مصنوعی قلت بھی پیدا کر دی جاتی ہے اور حکومتی نوٹس دھرے کا دھرا رہ جاتا ہے اور نوٹس کی سزا عوام بھگتتے ہیں۔\nنائب وزیر اعظم اسحاق ڈار نے اپنی زیر صدارت اجلاس میں شوگر ملز ایسوسی ایشن کے نمایندوں سے کہا کہ چینی کی ایکس مل ریٹ 164 روپے کلو سے کم کرکے 154 روپے تک لائی جائے جس پر انھیں ایسا کرنے کی یقین دہانی بھی کرائی گئی جب کہ کراچی میں جو چینی ایک ہفتہ قبل 180 روپے کلو تھی وہ اب 190 روپے فی کلو فروخت ہو رہی ہے اور اکثر دکانداروں نے چینی رکھنا ہی چھوڑ دی ہے اورگاہک کئی دکانوں پر چینی نہ ملنے سے 190 روپے ہی میں خریدنے پر مجبور ہے اور زائد قیمت دے کر دکاندار کا شکریہ بھی ادا کرتے ہیں۔\nرمضان سے قبل چینی 140 روپے کلو فروخت ہو رہی تھی اور حکومت نے اپنے لوگوں کو نوازنے کے لیے ملک سے باہر چینی بھیجنے کی اجازت دی تھی کہ ملک میں فاضل چینی موجود ہے باہر بھیجنے سے زرمبادلہ آئے گا اور مفاد پرستوں کو زائد منافع اور حکومت کو ڈالر ملیں گے اور بے بس عوام بعد میں مصنوعی قلت کے جواز پر ایک سو چالیس کی چینی 190 روپے کلو خریدنے پر مجبور ہوں گے۔\nنائب وزیر اعظم کو بتایا گیا کہ اوپن مارکیٹ میں چینی کی قیمت 164 سے بڑھ کر 175 روپے کلو تک جا پہنچی ہے جب کہ یہ بھی غلط بیانی تھی۔ حکومت اپنی زائد مقررہ قیمت پر بھی عمل درآمد نہ کر اسکی۔ مرکزی کریانہ ایسوسی ایشن کے صدر کے مطابق قیمت بڑھنے کے ذمے دار شوگر ملز اور متعلقہ بیورو کریسی ہے اور ملک میں زائد اسٹاک نہ ہونے کے باوجود چینی برآمد کرنے کی اجازت دی گئی اور اس وقت فروری میں چینی 125 روپے کلو مل رہی تھی۔\nچینی کی پہلے برآمد پھر درآمد کے حکومتی ڈرامے پی ٹی آئی حکومت سے چل رہے ہیں مگر عملی طور پر چینی کی قلت اور قیمت بڑھنے سے چینی پہلے بھی مہنگی ہوتی رہی اور اب پھر دو سو روپے تک پہنچا دی گئی ہے اور حکومتوں کی طرف سے زیادہ قیمت بڑھنے پر جاری نوٹسوں سے چینی کی قیمت بڑھی۔\nکریانہ ایسوسی ایشن کا یہ کہنا بھی غلط ہے کہ فروری میں چینی 125 روپے کلو تھی اور 2 مارچ سے جب رمضان میں شربت کی فروخت بڑھی اور روزہ افطار کے لیے جلیبی کی مانگ بڑھی تو چینی کو بنیاد بنا کر مٹھائیوں اور بیکری مصنوعات کی قیمت بڑھا دی گئی تھی جو ہمیشہ بڑھتی ہے چینی 125 روپے کلو ہونے پر بھی قیمت بڑھی اور اب بھی مسلسل بڑھ رہی ہے اور کراچی کے غریب آبادیوں کے ضلع وسطی میں بیسن سے بنی جلیبی ڈیڑھ سے دو سو روپے پاؤ تک عام دکانداروں میں جو فٹ پاتھوں پر بنی ہوتی ہیں جب کہ خوبصورت بنائی گئی اے سی دکانوں میں مٹھائی دو ہزار روپے کلو تک پہنچ چکی ہے اور واٹر پمپ کی مشہور دکان پر لڈو جو بیسن سے بنتا ہے اور جلیبی اور لڈو زیادہ تر غریب استعمال کرتے ہیں دیسی گھی کا تڑکا لگا کر مہنگا کر دیا گیا ہے اور ایک موتی چور کا لڈو 160 روپے میں فروخت ہو رہا ہے۔مٹھائی بنانے والے کہتے ہیں کہ ان کے پاس شیرے کا ایک قطرہ بھی ضایع نہیں ہوتا اور سویٹ و بیکرز کی دکانیں سرکاری طور پر چیک ہی نہیں ہوتیں کیونکہ چیک کرنے والوں کو مفت میں مٹھائی اور کیک مل جاتے ہیں، اس لیے ان دکانوں کی مصنوعات کی کوالٹی صرف دکاندار ہی جانتے ہیں۔\nسندھ میں بھی کہنے کو پنجاب کی طرح سندھ فوڈ اتھارٹی ضرور ہے مگر پنجاب کی طرح اس کی کارکردگی نہیں ہے وہ صرف کمائی اور نام کے لیے ہے۔ کراچی انتظامیہ ہمیشہ دودھ مافیا کے زیر اثر رہ کر عوام کا فائدہ دیکھنے کی بجائے دودھ مافیا کا بھلا سوچتی ہے۔ کراچی انتظامیہ کبھی دودھ کی دکانوں پر مالکان سے کبھی نہیں پوچھتی کہ ایک ہی علاقے میں دودھ ڈیڑھ سو روپے لیٹر سے 230 روپے لیٹر کیوں فروخت ہو رہا ہے جب کہ سرکاری قیمت 220 روپے فی لیٹر ہے مگر گرمیوں میں ڈیمانڈ زیادہ ہونے کے باوجود دودھ مختلف نرخوں پر کیوں بک رہا ہے یا مختلف نرخوں کا دودھ اصل ہے یا کیمیکل سے بنا ہوا مضر صحت دودھ جس کا معیار چیک کوئی کرنے آتا ہی نہیں، نہ کراچی میں سندھ فوڈ کنٹرول اتھارٹی پنجاب اور پشاور کی طرح کبھی دودھ کی بڑی ٹنکیاں جو مضر صحت دودھ سے بھری ہوتی ہیں وہ مضر صحت دودھ ملک کے سب سے بڑے شہر کراچی میں ضایع کیا جاتا نظر آتا ہے اور شہری سستا مہنگا دودھ پینے پر مجبور ہیں۔کراچی میں پوش علاقوں میں دودھ، بیکری مصنوعات، سبزی، پھلوں، باربی کیو، مچھلی اورکھانوں کے نرخ دیگر عام علاقوں سے مختلف ہوتے ہیں اور امیر لوگ نرخ پوچھنے کے نہیں بلکہ صرف آرڈر دینے کے عادی ہوتے ہیں بلکہ عام علاقوں میں نرخوں پر لوگ دکاندار سے جھگڑتے بھی نظر آتے ہیں۔\nنہاری کراچی میں کبھی گوشت کا سب سے سستا سالن ہوتا تھا اور غریب نہاری سے پیٹ بھر لیتا تھا۔ جس کی نہاری کراچی میں مشہور ہو چکی وہ لاکھوں روپے روز کما رہا ہے اور عام علاقوں میں نہاری کی پلیٹ اب سنگل پانچ سو روپے میں فروخت ہو رہی ہے اور یہی حال بریانی کا ہے جو منہ مانگے داموں فروخت ہو رہی ہے مگر کوئی پوچھنے والا نہیں کہ نرخ اتنے زیادہ کیوں ہیں؟ کراچی میں شام کی سوغات سموسے، کچوری، پوری، جلیبی اور رات کو فٹ پاتھوں پر قبضے کر کے اپنے باربی کیو آئٹمز جو زیادہ غیر معیاری ہوتے ہیں وہ بھی منہ مانگے نرخوں پر فروخت ہوتے ہیں صرف پولیس اور بلدیاتی اہلکاروں کو مفت کھلانے پڑتے ہیں۔ کراچی و لاہور کبھی غریب پرور شہر تھے لوگ کم پیسوں میں پیٹ بھر لیتے تھے مگر اب تو دال سبزی بھی ڈیڑھ دو سو روپے فی پلیٹ ملتی ہے اور روٹی نان فروخت کرنے والے بھی لوٹنے میں کسی سے پیچھے نہیں ہیں۔",
        "published_date": "Thu, 22 May 2025 03:39:31 UTC",
        "source": "Express Urdu"
    },
    {
        "guid": "45d245185894c057cabb5881b8bc4248",
        "title": "غلط زمین، غلط موسم اورغلط کاشت \t(حصہ اول)",
        "link": "https://www.express.pk/story/2762520/ghalat-zameen-ghalat-mausam-aur-ghalat-kaasht-hissa-awwal-2762520/",
        "image_url": "https://img.express.pk/logo/expresslogo.webp",
        "article": "اگر ہم غلط زمین پر یا غلط موسم میں کوئی فصل کاشت کریں گے تو چاہے زمین اوربیج کتنے ہی اچھے کیوں نہ ہوں اورکاشتکار کتنی ہی محنت کیوں نہ کرے، کھاد،پانی وغیرہ کتنے ہی زیادہ نہ دیے جائیں، وہ فصل ناکام ہی ثابت ہوگی جیسے ہم گرمیوں میں سردی کی فصلیں بوئیں اورسردیوں میں گرمی کی تو نتیجہ سوائے ناکامی کے اورکچھ نہیں نکلے گا، ساری محنت اورخرچہ عبث چلاجائے گا ، اسی طرح اگر غلط زمین میں بھی غلط زمین کی فصل بوئی جائے تو نقصان کے سوا کچھ بھی ہاتھ نہیں آئے گا۔\nافغانستان میں دو مرتبہ ایسی غلط کوشش کی گئی تھی، غلط زمین میں غلط وقت پر اورغلط فصل بونے کی کوشش کی گئی جوہرہر لحاظ سے نقصان دہ ثابت ہوئیں اوربہت زیادہ نقصان دہ بلکہ تباہ کن ثابت ہوئیں ، ایک وہ جب امان اللہ خان نے افغانستان کو کچھ سمجھے بغیر ایک دم ماڈرن کرنا چاہا تھا اوریہ بھول گیا کہ ترقی بتدریج قدم قدم اورزینہ بہ زینہ ہوتی ہے، چھلانگوں سے نہیں۔ ایک دم افغانستان کے پس ماندہ فرسودہ اورملا کی گرفت میں گرفتارافغانستان میں مرد وزن کو تعلیم کے لیے نکالا ، کوٹ پتلون اورٹائی کو مروج کرناچاہا ۔\nاس کی سوچ اس کے ارادے اس کی خواہش اورتمنائیں غلط نہ تھیں، اپنے ملک سے اسے شدید محبت تھی اوراس کی بہت نہایت نیک اور کوشیشیں مخلصانہ ، حب الوطنی سے بھرپور تھیں لیکن وہ یہ نہیں سمجھ پایا کہ اس کے پاس جو بیج تھا وہ اچھا تھا لیکن اس کے لیے موسم اورزمین دونوں سازگار نہ تھے چنانچہ اس کانتیجہ اس کی اپنی اورملک کی بربادی کے سوا کچھ نہیںنکلا زمین اورزیادہ بنجرہوگئی ۔\n دوسری مرتبہ سوشلسٹوں اورنورمحمد ترکئی کی ٹیم نے بھی قبائلی اورملائی گرفت میں گرفتار افغانستان کو سیڑھیوں کے بغیر بام عروج پر چڑھاناچاہا تو افغانستان ایسی تباہی اوربربادی میں گرفتار ہوا جو ابھی تک جاری ہے اورنہ جانے کب تک جاری رہے گی۔\nلوگ اس کی طرح طرح کی توجیحات کرتے ہیں، کرتے رہیں گے لیکن وجہ وہی ہے غلط موسم میں غلط زمین غلط بیج کاشت کرنے کی غلطیاں۔ یہی کچھ پاکستان میں بھی ہورہا ہے لیکن ذرا مختلف انداز میں۔  آپ نے اکثر تعلیم نسواں، اعلیٰ تعلیم ، لٹریسی جیسے عامی لوگ تعلیم کہتے ہیں ذرا اونچے لوگ ایجوکیشن اوران سے بھی اونچے لوگ لٹریسی کانام دیتے ہیں اورسب کو یہ غلط فہمی ہے کہ یہ ’’علم‘‘ ہے جب کہ علم قطعی الگ چیز ہے۔\n علم انسان کو انسان بناتا ہے اورتعلیم انسان کو صرف نوکر بننا، نوکر ہونا اورنوکری کرنا سکھاتی ہے یہ بھی دوسرے پیشوں کی طرح ایک پیشہ ہی ہے جیسے لوہاری کا پیشہ، ترکھانی کاپیشہ ، جولاہے کاپیشہ، مستریوں کاپیشہ ، ڈرائیور، راج معماری ، موچی گیری، ویلڈنگ وغیرہ کے پیشے ہیں، فرق صرف یہ ہے کہ اس میں چھوٹائی بڑائی ہوتی ہے، اونچی یااعلیٰ نوکری اورعام یامعمولی نوکری اور وہ تو دوسرے پیشوں میں ہوتا ہے کہ ماہراورتجربہ کار زیادہ کماتے ہیں جب کہ مبتدی اورنالائق کم کماتے ہیں ۔دراصل یہ بھی اشرافیہ کے بہت سارے ہتھیاروں میں سے ایک ہتھیار ہے ،عوامیہ کو اپنا غلام یاتابعدار بنانے کا ، اس مروجہ تعلیم کی ایجاد اورمروج کرنے کاسہرا ایک انگریز  لارڈ میکالے کے سرہے ۔\nجب دنیا کے بیشتر ممالک پر انگریزی راج قائم یامسلط ہوگیا تو ہمیشہ کی طرح حکمرانوں کی تعداد کم اورمحکوموں کی زیادہ تھی ، اگلے زمانوں میں تو اقلیتی حکمران صرف ہتھیار لہرا کر حکمرانی کرتے تھے جس سے صرف جسم کو قابو کیاجاسکتا تھا لیکن اس جسم میں ایک اورغیر مادی چیزذہن بھی پیداہورہا تھا جسے قابو میں کرنے کے لیے کسی اورغیر مادی ہتھیار کی ضرورت تھی، پرانے وقتوں میں تو اس غرض کے لیے حکمران نے مذہبی پروہیت کو ساجھے دار بنایا ، صدیوں تک محل اورمندر، تاج پر ساجھے داری چلتی رہی ، لیکن وہ ہتھیار اتناموثر نہیں رہا تھا کہ لوگوں پر مذہبی گرفت ڈھیلی پڑتی جارہی تھی اس لیے اس ہتھیار کو مزید تیز کرنے کی ضرورت تھی ، حکمرانیہ کو مزید ساجھے داروں اورتابعداروں کی ضرورت تھی ۔ چنانچہ لارڈ میکالے نے یہ تعلیم اورایجوکشن کانسخہ ایجاد کیا جس کے ذریعے غلاموں کو اپنے لیے استعمال کیا جا سکتا تھا، غلاموں ہی سے اپنے مددگار پیدا کرناتھے اور پیداکرلیے گئے۔\nاس تعلیم کے ذریعے نوکر بنائے جانے لگے ، نوکروں میں درجہ بندی ضروری تھی، کچھ کو افسر بھی بنایا جاتا تھا ، درجے بنائے گئے ،گروپ اور گریڈ بنائے گئے لیکن نوکر تو سب ہوتے تھے اور ہوتے ہیں ، سر کے اوپر سرکاسلسلہ ہے لیکن سب سے اوپر کاسر بھی کسی اورسر کے نیچے ہوتا ہے پابند ہوتا ہے، محدود ہوتا ہے کیوں کہ حکمران نہیں ہوتا ۔وہ تو چلے گئے لیکن تعلیم چھوڑگئے جو صرف نوکری سکھاتی اورجو علم نہیں ایک پیشہ ہے جسے دوسری چیزوں کی طرح جوں کا توں اپنایا گیا ۔\n(جاری ہے)",
        "published_date": "Thu, 22 May 2025 03:39:33 UTC",
        "source": "Express Urdu"
    },
    {
        "guid": "e86d1c6ac9ff918db606024bc80830a8",
        "title": "دہشت گردی اور اسمگلنگ کا خاتمہ ضروری",
        "link": "https://www.express.pk/story/2762519/dehshatgardi-aur-smuggling-ka-khatma-zaroori-hai-2762519/",
        "image_url": "https://img.express.pk/logo/expresslogo.webp",
        "article": "وفاقی کابینہ نے معرکہ حق، آپریشن بنیان مرصوص کی اعلیٰ حکمت عملی اور دلیرانہ قیادت کی بنیاد پر ملک کی سلامتی کو یقینی بنانے اور دشمن کو شکست دینے پر آرمی چیف جنرل سید عاصم منیر (نشان امتیاز ملٹری) کو فیلڈ مارشل کے عہدے پر ترقی دینے کی منظوری دے دی۔\nادھر پاک بھارت ڈی جی ایم اوز کا رابطہ ہوا ہے، جس میں افواج کو فرنٹ لائن سے ہٹانے پر اتفاق کرلیا گیا ہے۔ ادھر بدھ کے روز بلوچستان کے شہر خضدار میں بچوں کو اسکول لے جانے والی ایک بس پر خودکش حملے کے نتیجے میں 3 بچوں سمیت 5 افراد شہید اور 38 شدید زخمی ہوگئے۔\n بلاشبہ آپریشن بنیان مرصوص کی کامیابی کا کریڈٹ سپہ سالار حافظ سید عاصم منیر کو جاتا ہے، ان کی جدید جنگی حکمت عملی کے سبب بھارت کو شکست کا سامنا کرنا پڑا، لٰہذا ان کی فیلڈ مارشل کے عہدے پر ترقی کو سراہا گیا ہے۔\nان کا اہم قومی امور کے حل میں انتہائی کلیدی کردار رہا ہے۔ فیلڈ مارشل عاصم منیر نے ملک کی معیشت کی مضبوطی، خارجہ امور، دہشت گردی کے خاتمے، مقامی اور غیر ملکی سرمایہ کاری کے فروغ سمیت اہم ترین مسائل کے حل میں وفاقی حکومت کے ساتھ ہر ممکن تعاون کیا ہے۔ دوسری جانب پاک بھارت ڈی جی ایم اوز کے درمیان رابطے کے نتیجے میں افواج کو فرنٹ لائن سے ہٹانے پر اتفاق ہونا خوش آیند امر ہے،کیونکہ امن کا راستہ اختیار کرنے میں دونوں ممالک کے عوام کی بھلائی پوشیدہ ہے۔\n بلوچستان کے شہر خضدار میں دہشت گردوں کا اسکول کے معصوم طلبہ پر حملہ کرنا انسانیت سے گرا ہوا فعل ہے، ان درندہ صفت عناصر کو قانون کے کٹہرے میں لا کر قرار واقعی سزا دینی چاہیے۔ دہشت گردوں نے پاکستان کے مختلف حصوں کو بارہا نشانہ بنایا ہے۔ چاہے وہ مساجد ہوں، تعلیمی ادارے، بازار، فوجی تنصیبات یا عام شہری، دہشت گردوں کے حملوں نے ہر طبقے کو متاثر کیا ہے۔ دہشت گردی محض ایک داخلی مسئلہ نہیں بلکہ اس کے پیچھے بیرونی عوامل بھی کارفرما ہیں۔\nبعض عالمی طاقتیں اور ہمسایہ ممالک پاکستان کے اندرونی معاملات میں مداخلت کرتے رہے ہیں، اور انھوں نے بعض علیحدگی پسند اور شدت پسند گروہوں کی پشت پناہی کر کے پاکستان میں عدم استحکام کو فروغ دیا ہے۔ ان گروہوں کو مالی، فکری اور عسکری معاونت فراہم کی جاتی رہی ہے، جس کا مقصد پاکستان کو اندرونی طور پر کمزور کرنا اور بین الاقوامی سطح پر اس کی ساکھ کو نقصان پہنچانا ہے۔\n بلوچستان اور خیبر پختونخوا میں انٹیلجنس بیسڈ آپریشنز کیے جارہے ہیں، دہشت گرد سرحد پار چلے جاتے ہیں مگر افغانستان کا ان دہشت گردوں پر کوئی کنٹرول نہیں ہے یا وہ کنٹرول کرنا نہیں چاہتا۔ بلوچستان میں اکثر بسوں میں اسلحہ بردار نقاب پوش داخل ہوتے ہیں۔ بس میں سوار مسافروں کا شناختی کارڈ چیک کرتے ہیں اور جن کا شناختی کارڈ پنجاب کا ہو، انھیں قتل کردیتے ہیں جب کہ باقی مسافروں کو بس سمیت آگے جانے کی اجازت دے دی جاتی ہے بعد ازاں ان افراد کی لاشیں ملتی ہیں۔\nاب خضدار میں اسکول کے طلبہ کو دہشت گردی کا نشانہ بنایا ۔ میڈیا، سیاستدان، انسانی حقوق کی تنظیمیں اگرچہ بلوچستان میں گمشدہ افراد کے مسئلے پر بہت بات کرتی ہیں۔\nاس پر دھرنے، لانگ مارچ اور مظاہرے بھی کیے جاتے ہیں جس پر کسی کو اعتراض نہیں لیکن بلوچستان میں دہشت گرد جو ظلم کررہے ہیں،ان کے بہیمانہ قتل و غارت پر سول سوسائٹی اور اہل علم کا رردعمل خاصا کمزور نظر آتا ہے۔ بلوچستان میںدہشت گردوں نے متعدد بے قصور ڈاکٹرز، پروفیسرز، اساتذہ، کاروباری افراد اور محنت کشوں کو قتل کیاہے،اب اسکول کے بچوں کو دہشت گردی کا نشانہ بنایا ہے، اس ظلم کو ظلم کہتے ہوئے کسی کو ہچکچاہٹ کا اظہار نہیں کرنا چاہیے۔\n افغانستان مسلسل دوہری پالیسی پر عمل پیرا ہے ، افغانستان کی کسی حکومت نے اپنی سرزمین پر موجود دہشت گردوں اور جرائم پیشہ گینگز کے خلاف فیصلہ کن کارروائی نہیں کی ہے ۔ پاکستان میں ایک مخصوص لابی دہائیوں سے پاکستان کے مفادات کے برعکس افغانستان کے مخصوص گروہوں کے ساتھ ہم آہنگ چلی آرہی ہے۔پاکستان نے جب بھی افغانستان کے حوالے سے سنجیدہ اقدامات کرنے کی تیاری کی تو اس لابی نے پاکستان کے سسٹم کو دباؤ میں لاکر کچھ نہیں کرنے دیا۔\nکوئی ان سے پوچھے کہ کیا افغان سیاسی عمائدین اور ان کا کاروباری طبقہ بھی پاکستان کے حق میں ایسے ہی جذبات رکھتے ہیں؟ موجودہ صورتحال میں پاکستان کے لیے بھارت اور افغانستان دونوں برابر ہیں۔ درحقیقت دہشت گردی کو ایک مناسب ڈھانچے میں تبدیل کردیا گیا ہے، بشمول منشیات جو یہاں تیار نہیں کی جاتی ہیں وہ افغانستان سے آتی ہیں۔ ہنڈی/ حوالہ کا نظام پاکستان، بھارت اور مشرق وسطیٰ میں کئی دہائیوں سے قائم ہے۔\nیہ اتنے لمبے عرصے سے دہشت گردی کی مالی معاونت سمیت ہر طرح کے کالے دھن کو لانڈرنگ کرنے میں کامیاب رہا ہے۔ دہشت گرد گروہوں نے اس کا فائدہ اٹھایا ہے کیونکہ یہ بہت سے جائز کاروباروں میں کامیاب رہتا ہے اور ہمارے لوگوں نے اس کا غلط استعمال کیا ہے۔\nجرائم کی زیادہ تر آمدنی غیر قانونی ذرائع سے ہوتی ہے، یعنی بدعنوانی، ہتھیاروں اور منشیات کی اسمگلنگ، غیر قانونی جوا اور دیگر مجرمانہ سرگرمیاں۔ طویل عرصے بعد لگا تار دہشت گردی کی کارروائیوں نے واضح کر دیا ہے کہ مبہم اور نیم دلانہ پالیسیوں سے کام نہیں چلے گا، ساتھ ہی بہت سارے سوالات کو بھی جنم دیا ہے۔ ایسے بہت سے سوال موجود ہیں جن کا جواب دوعملی کا چولا اتار کر سیاسی اور تزویراتی مصلحتوں سے بالاتر ہوکر تلاش کرنا پڑے گا۔\n پاکستان میں اسمگلنگ اور بلیک منی ایک اہم مسئلہ ہے، اور اس کا ملکی معیشت پر اثر پڑتا ہے۔ اس پر طُرفہ تماشا یہ ہے کہ ملک میں موجود بدعنوان اور جرائم پیشہ عناصر طرح طرح سے ہماری جڑیں کھوکھلی کرنے میں تیزی سے مصروف عمل ہیں۔ اسی سلسلے کی ایک کڑی اسمگلنگ ہے، اگرچہ معیشت کی تباہی میں اپنے حجم کے اعتبار سے اس کا حصہ دیگر بد اعمالیوں کے مقابلے میں کم نظر آتا ہے، لیکن اس کے اثرات کثیر الجہتی ہیں۔ اس سے ایک جانب قومی خزانے کو سالانہ کھربوں روپے کا نقصان اٹھانا پڑتا ہے تو دوسری جانب بہت سی صنعتیں اور کاروبار اس کی وجہ سے تباہ ہوچکے ہیں یا ہو رہے ہیں۔\nجہاں دہشت گردی نے ملک کی سلامتی کو نشانہ بنایا، وہیں اسمگلنگ نے پاکستان کی معیشت کو بری طرح متاثر کیا ہے۔ ہر سال اربوں روپے کا ٹیکس چوری ہو جاتا ہے کیونکہ اسمگلنگ شدہ اشیاء قانونی راستوں سے ملک میں داخل نہیں ہوتیں، جس کے باعث حکومت کی آمدنی کم ہوتی ہے۔ یہ آمدنی وہی ہے جس سے صحت، تعلیم، سڑکوں اور دیگر بنیادی سہولیات کے لیے بجٹ مختص ہوتا ہے۔ جب ریاست کے مالی وسائل کم ہوں گے تو عوامی خدمات بھی متاثر ہوں گی، اور یوں ایک عام شہری ہی اس کا سب سے بڑا متاثر بنتا ہے۔\nاسمگلنگ کی وجہ سے ملک کی مقامی صنعتیں بھی شدید متاثر ہوتی ہیں۔ جب اسمگل شدہ سستی اشیاء بازار میں دستیاب ہوتی ہیں تو مقامی کارخانے اور کاروباری افراد ان کے ساتھ مقابلہ نہیں کر پاتے۔ نتیجتاً کارخانے بند ہو جاتے ہیں، بیروزگاری میں اضافہ ہوتا ہے، اور معاشی بدحالی جنم لیتی ہے۔ اس کے علاوہ اسمگلنگ سے حاصل شدہ رقم غیرقانونی سرگرمیوں میں استعمال ہوتی ہے، جن میں منشیات کی خرید و فروخت، غیرقانونی ہتھیاروں کی ترسیل، اور بعض اوقات دہشت گردی کی فنڈنگ بھی شامل ہوتی ہے۔ دہشت گردی اور اسمگلنگ کے پیچھے بعض اوقات وہی عناصر ہوتے ہیں جو ریاستی نظام میں شامل ہو کر اپنے اختیارات کا ناجائز استعمال کرتے ہیں۔ یہ ریاستی نظام کی کمزوری اور بدعنوانی کا ثبوت ہے، جو ان مسائل کو مزید سنگین بناتا ہے۔\n اداروں کے مابین بہتر رابطہ کاری کی بھی ضرورت ہے۔ ادارہ جاتی اصلاحات اور انفورسمنٹ کے نظام کو جدید بنانا ناگزیر ہے تاکہ پاکستان معاشی لحاظ سے ایک پائیدار مستقبل کی طرف بڑھ سکے۔ اس میں کوئی شبہ نہیں کہ دہشت گردی کے خلاف جنگ صرف اور صرف ہماری ہے، ملک اور نسل کی بقا کی جنگ، اس کے سوا کوئی دوسرا راستہ نہیں ہے۔\nدانش مندانہ اور فلسفیانہ موشگافیوں سے نکل کر حقیقت سے آنکھیں چار کرنی ہوں گی۔ نظام میں اصلاحات کا کام سویلین حکومت اور پارلیمنٹ کا ہے۔ ہمیں یقین ہے کہ اگر نیک نیتی سے قوم کو اعتماد میں لیا جائے اور اس کی تائید و عملی شراکت سے اس سمت میں پیشِ رفت کی جائے تو حالات جلد تبدیل ہوسکتے ہیں۔ وقت آ گیا ہے کہ مصلحتوں کا بالائے طاق رکھ کر بلوچستان میں دہشت گردوں اور سہولت کاروں کے خلاف بھرپور آپریشن کرکے بلوچستان کو امن کا گہوارہ بنایا جائے۔",
        "published_date": "Thu, 22 May 2025 03:39:36 UTC",
        "source": "Express Urdu"
    },
    {
        "guid": "b4f4d8e24793e6702dc461483db28a42",
        "title": "اللہ کا شکر، فائنل تک رسائی ہماری محنت کا ثمر ہے، گلیڈی ایٹرز مینٹور سرفراز احمد",
        "link": "https://www.express.pk/story/2762518/allah-ka-shukar-final-tak-rasai-hamari-mehnat-ka-samar-hai-gladiators-mentor-sarfraz-ahmed-2762518/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) 2025 کے فائنل میں رسائی حاصل کرنے کے بعد کوئٹہ گلیڈی ایٹرز کے مینٹور اور سابق کپتان سرفراز احمد نے پریس کانفرنس میں ٹیم کی کارکردگی اور کامیابی پر اظہارِ خیال کیا۔\nسرفراز احمد نے گفتگو کا آغاز کرتے ہوئے کہا کہ سب سے پہلے اللّٰہ کا شکر ادا کرتے ہیں کہ ہم فائنل تک پہنچے۔ ٹیم نے آج بہت عمدہ کارکردگی دکھائی اور ایک اہم میچ جیتا۔\"\nانہوں نے کہا کہ گزشتہ چند سیزنز میں کوئٹہ کی کارکردگی تسلی بخش نہیں رہی تھی، لیکن اس سال ٹیم نے نمایاں بہتری دکھائی۔\nمزید پڑھیں: پی ایس ایل کوالیفائر: کوئٹہ گلیڈی ایٹرز نے اسلام آباد یونائیٹڈ کو شکست دیکر فائنل میں جگہ بنالی\n انہوں نے خاص طور پر کپتان سعود شکیل کی تعریف کرتے ہوئے کہا کہ اس سیزن سعود شکیل نے بہترین کپتانی کی اور ٹیم کو اعتماد دیا۔\nسرفراز احمد نے تسلیم کیا کہ ٹیم کی تشکیل ایک چیلنجنگ مرحلہ تھا، مینٹور کا کہنا تھا کہ اس سیزن ہمیں اسکواڈ بنانے میں مشکلات کا سامنا رہا، کیونکہ اسکواڈ میں کئی اچھے اور امپیکٹ فل کھلاڑی شامل تھے، جس کی وجہ سے پلئنگ الیون کا انتخاب مشکل ہوا،\" انہوں نے وضاحت کی۔\nفیلڈنگ کے حوالے سے بات کرتے ہوئے انہوں نے کہا کہ ٹیم کی فیلڈنگ نے میچ جتوانے میں کلیدی کردار ادا کیا۔ اگرچہ نوجوان وکٹ کیپر حسیب اللہ سے کچھ چانسز ضائع ہوئے لیکن سرفراز نے ان کا دفاع کرتے ہوئے کہا کہ پریشر میں ایسا ہو جاتا ہے، مگر حسیب اللہ ایک باصلاحیت کھلاڑی ہے اور مستقبل میں سیکھے گا۔\nمزید پڑھیں: بھارتی میڈیا آرمی چیف کے میچ دیکھنے پر بھی تلملا اُٹھا\nسرفراز نے پاک بھارت کشیدگی کے بعد پی ایس ایل کی بحالی پر پاکستان کرکٹ بورڈ (PCB) اور لیگ انتظامیہ کی کوششوں کو سراہا۔\nانہوں نے کہا کہ پی سی بی اور پی ایس ایل منیجمنٹ نے لیگ کو دوبارہ منظم کرنے میں بہترین کردار ادا کیا۔\nاسلام آباد یونائٹیڈ کے بارے میں گفتگو کرتے ہوئے سرفراز نے کہا کہ ان کے پاس ایک متوازن اسکواڈ تھا اور وہ ایک مضبوط حریف ثابت ہوئے۔\nسرفراز احمد نے فائنل کی تیاری کے حوالے سے کہا کہ ہم چاہتے ہیں کہ کھلاڑی ایک دن آرام کریں اور پھر فائنل کے لیے بھرپور تیاری کریں۔ اگر بارش ہو جائے اور ہمیں فائدہ ملے تو وہ بھی اللہ کی طرف سے ہوگا۔",
        "published_date": "Thu, 22 May 2025 03:39:39 UTC",
        "source": "Express Urdu"
    },
    {
        "guid": "665faf6ff9304aa344e01d16ac565c73",
        "title": "پاکستان اور چین کی دوستی ہر گزرتے دن کے ساتھ مزید مستحکم ہو رہی ہے، اسپیکر قومی اسمبلی",
        "link": "https://www.express.pk/story/2762517/pak-china-friendship-further-strengthen-2762517/",
        "image_url": "https://img.express.pk/logo/expresslogo.webp",
        "article": "اسپیکر قومی اسمبلی ایاز صادق نے پاک-چین دوستی کو لازوال قرار دیتے ہوئے کہا کہ پاکستان اور چین کے تعلقات باہمی اعتماد، احترام اور بھائی چارے پر مبنی ہیں اور ہر گزرتے دن کے ساتھ یہ رشتہ مزید مستحکم ہو رہا ہے۔\nپاک-چین دوستی کے 74 سال مکمل ہونے پر اسلام آباد میں منعقدہ تقریب میں اسپیکر قومی اسمبلی ایاز صادق نے دونوں ممالک کے درمیان لازوال تعلقات کو خراجِ تحسین پیش کرتے ہوئے کہا کہ پاکستان اور چین کے تعلقات باہمی اعتماد، احترام اور بھائی چارے پر مبنی ہیں، دونوں ممالک کی دوستی وقت کی ہر آزمائش پر پوری اتری ہے اور ہر گزرتے دن کے ساتھ یہ رشتہ مزید مستحکم ہو رہا ہے۔\nانہوں نے اس لازوال دوستی کو پہاڑوں سے بلند، سمندر سے گہری اور شہد سے میٹھی قرار دیا۔\nاسپیکر قومی اسمبلی نے کہا کہ پاک-چین شراکت داری استحکام، ترقی اور علاقائی سلامتی کا مظہر بن چکی ہے، پاکستان کو چین کی معیشت، دفاع اور سائنس اور ٹیکنالوجی میں ترقی پر فخر ہے۔\nان کا کہنا تھا کہ دفاعی شعبے میں چین کے ساتھ اشتراک پاکستان کی تزویراتی طاقت کی بنیاد ہے، جے ایف-17 تھنڈر، J-10C اور PL-15 میزائل پاکستان کی مضبوط دفاعی صلاحیتوں کا عکاس ہیں۔\nایاز صادق نے سی پیک منصوبے کو پاکستان-چین دوستی کی زندہ مثال قرار دیتے ہوئے کہا کہ ون بیلٹ ون روڈ منصوبہ پورے خطے کی ترقی کا ضامن ہے۔\nاسپیکر قومی اسمبلی نے زور دیا کہ دونوں ممالک باہمی ترقی اور خوش حالی کے سفر میں قابلِ اعتماد شراکت دار ہیں اور یہ تعلق آئندہ بھی وقت کی تمام آزمائشوں میں قائم و دائم رہے گا۔\nایاز صادق نے خضدار میں اسکول کے بچوں کی بس پر ہونے والے دہشت گردی کے حملے کی شدید مذمت کی اور انہوں نے حملے میں 4 بچوں سمیت 6 قیمتی جانوں کے ضیاع پر گہرے دکھ اور افسوس کا اظہار کیا اور متاثرہ خاندانوں سے دلی ہمدردی اور یکجہتی کا اظہار کیا۔\nانہوں نے کہا کہ پاکستان اپنے معصوم بچوں کا خون رائیگاں نہیں جانے دے گا اور انہوں نے اس بزدلانہ حملے کو انسانیت کے خلاف جرم قرار دیتے ہوئے دہشت گردوں کے خلاف بھرپور کارروائی کا عزم ظاہر کیا۔\nاسپیکر قومی اسمبلی نے بھارت کی حالیہ جارحیت کا منہ توڑ جواب دینے پر پاکستان کی مسلح افواج کو خراجِ تحسین پیش کیا اور کہا کہ افواج پاکستان نے ملک کی فضائی، زمینی اور سمندری حدود کا بہادری اور کامیابی سے دفاع کیا ہے، جو پوری قوم کے لیے باعثِ فخر ہے۔",
        "published_date": "Thu, 22 May 2025 03:39:41 UTC",
        "source": "Express Urdu"
    },
    {
        "guid": "0bbc8016cf45d9e27db70fe8eb1bb8e0",
        "title": "وزارت خزانہ نے ترقیاتی منصوبوں کیلئے بجٹ میں 1000 ارب روپے کی حد مقرر کی ہے، احسن اقبال",
        "link": "https://www.express.pk/story/2762516/finance-ministry-limited-psdp-budget-by-1000-billion-2762516/",
        "image_url": "https://img.express.pk/logo/expresslogo.webp",
        "article": "وفاقی وزیرمنصوبہ بندی احسن اقبال نے کہا ہے کہ وزارت خزانہ نے بجٹ میں ترقیاتی منصوبوں کے لیے 1000 ارب روپے کی حد مقرر کردی ہے جبکہ وزارتوں اور ڈویژنز کی طلب 3000 ارب روپے ہے۔\nاے پی پی کی رپورٹ کے مطابق وفاقی وزیر برائے منصوبہ بندی، ترقی اور خصوصی اقدامات احسن اقبال نے مالی سال 26-2025 کے لیے وزارت خزانہ کی جانب سے وفاقی وزارتوں اور ڈویژنوں کو دی گئی 1000 ارب روپے کے پی ایس ڈی پی بجٹ کی حد کے تحت بجٹ تجاویز کا جائزہ لینے کے لیے اجلاس کی صدارت کی۔\nاحسن اقبال نے اجلاس کے دوران آئندہ سال کے لیے ترقیاتی بجٹ میں کمی کے تناظر میں بجٹ مختص کرنے میں مؤثر ترجیحات اپنانے کی اہمیت پر زور دیا۔\nانہوں نے ہدایت کی کہ وزارتیں ان منصوبوں پر توجہ مرکوز کریں جو نہایت اہم اور تکمیل کے آخری مراحل میں ہیں۔\nاحسن اقبال نے کہا کہ وزارت خزانہ کی جانب سے پی ایس ڈی پی کے لیے 1000 ارب روپے کی حد کو مدِنظر رکھتے ہوئے منصوبہ بندی ضروری ہے جبکہ وفاقی وزارتوں کی مانگ 3000 ارب روپے اور وزارتِ منصوبہ بندی کی کم از کم مانگ 1600 ارب روپے ہے۔\nوزیرمنصوبہ بندی نے اس بات پر بھی زور دیا کہ وزارتیں موجودہ مالی سال میں جاری فنڈز کا مکمل استعمال یقینی بنائیں تاکہ منصوبے تیزی سے مکمل ہو سکیں۔\nانہوں نے کہا کہ نئے منصوبوں کو قومی ترقیاتی ایجنڈا \"اُڑان پاکستان” کے مطابق ان کی اہمیت کی بنیاد پر ترجیح دی جائے، جب ترقیاتی بجٹ سکڑ رہا ہو تو مؤثر ترجیحات اور ہر پائی کا درست استعمال انتہائی ضروری ہو جاتا ہے۔\nاجلاس کے دوران احسن اقبال نے ملک کو درپیش موجودہ چیلنجز پر روشنی ڈالی، خصوصاً پانی کی قلت کو فوری حل طلب مسئلہ قرار دیا اور انہوں نے دیامر بھاشا ڈیم منصوبے کی بروقت تکمیل کو پاکستان کے آبی تحفظ، معاشی ترقی اور توانائی کے تحفظ کے لیے نہایت اہم قرار دیا۔\nانہوں نے کہا کہ یہ منصوبہ نہ صرف پاکستان کی پانی ذخیرہ کرنے کی صلاحیت میں خاطر خواہ اضافہ کرے گا بلکہ سیلاب کے خطرات کو کم کرے گا اور زراعت و گھریلو ضروریات کے لیے پانی کی مسلسل فراہمی کو یقینی بنائے گا۔\nوفاقی وزیر نے واٹر ریسورسز ڈویژن کے حکام کو ہدایت کی کہ دیامر بھاشا ڈیم کی جلد از جلد تکمیل کو اپنی ترجیح بنائیں۔\nانہوں نے کہا کہ اس کی تعمیر پاکستان کی طویل مدتی ترقی اور پائیداری میں ایک انقلابی کردار ادا کرے گی کیونکہ یہ منصوبہ 4,500 میگاواٹ بجلی پیدا کرے گا۔\nاحسن اقبال نے تمام وزارتوں کو ہدایت کی کہ وہ اہم اور نازک منصوبوں کی فہرست تیار کریں جو ترقیاتی بجٹ میں کمی کی وجہ سے متاثر ہو سکتے ہیں۔",
        "published_date": "Thu, 22 May 2025 03:39:44 UTC",
        "source": "Express Urdu"
    },
    {
        "guid": "58bdfc4739d75739a2befdc994864d94",
        "title": "ہیٹ ویو میں اپنی حفاظت کیسے کریں؟",
        "link": "https://www.express.pk/story/2762515/heat-wave-mein-apni-hifazat-kaise-karein-2762515/",
        "image_url": "https://img.express.pk/logo/expresslogo.webp",
        "article": "موسم سب قدرت کی دیں ہیں مگر جب موسموں میں شدت ایک حد سے بڑھ جائے تو وہ انسانی صحت اور زندگی کو متاثر کرتی ہے۔آجکل ہیٹ ویو نے زور پکڑ رکھا ہے۔\nشدیدگرمی اور نمی انتہائی تکلیف دہ ہو سکتی ہے اور خاص طور پر شیر خوار بچوں، نابالغ بچوں، حاملہ خواتین اور بوڑھوں کے لیے اس سے صحت کے سنگین خطرات لاحق ہو سکتے ہیں۔ مناسب احتیاطی تدابیر اختیار کیے بغیر، شدید گرمی ہیٹ اسٹروک اور اس سے بھی بدتر موت کا باعث بن سکتی ہے۔\nموسمیاتی تبدیلیوں کے نتیجے میں، گرمی کی لہریں طویل، بار بار اور زیادہ شدید ہوتی جا رہی ہیں۔ گرمی کی لہر یا جسے ہیٹ ویو بھی کہا جاتا ہے اس کے دوران اپنے خاندان کو محفوظ رکھنے کے لیے یہاں کچھ ماہرانہ ہدایات ہیں۔ جس سے آپ یہ جاننے کے قابل ہو جائیں گے کہ ہیٹ اسٹروک کی علامات کو کیسے پہچانا ہے اور ضرورت پڑنے پر آپ کو کیا اقدامات کرنے چاہئیں۔\nگرمی کی لہر کیا ہے؟ \nسب سے پہلے یہ جاننے کی ضرورت ہے کہ گرمی کی لہریں تب ہوتی ہیں جب درجہ حرارت مسلسل کئی دنوں تک معمول سے زیادہ رہتا ہے۔ نمی سے یہ زیادہ گرم محسوس ہوتی ہے۔\nگرمی کی لہر کا سبب کیا ہے؟ :\nگرمی کی لہریں ماحول میں گرم ہوا کے پھنس جانے کے نتیجے میں آتی ہیں اور یہ موسم کا قدرتی رجحان ہے۔ موسمیاتی تبدیلیوں کی وجہ سے گرمی کی لہروں کی شدت اور تعدد میں اضافہ ہو رہا ہے۔ خصوصاً گرین ہاؤس گیسوں کے اخراج کے نتیجے میں جو گرمی کو زیادہ دیر تک پھنسائے رکھتی ہیں۔\nگرمی کی لہروں سے سب سے زیادہ خطرہ کس کو ہے؟:\nیوں تو بہت زیادہ گرمی ہر کسی کی صحت کے لیے خطرناک ہے۔ شیر خوار، بچے، حاملہ خواتین اور بوڑھے خاص طور پر گرمی کے دباؤ کا شکار ہوتے ہیں۔ ہیٹ ویو بڑوں کے مقابلے میں بچوں کے لئے زیادہ خطرناک ہو سکتی ہے، اور بچوں میں پانی کی کمی خطرناک یا جان لیوا بھی ہو سکتی ہے۔ بچوں کے جسموں کو بڑوں کی نسبت درجہ حرارت کو کنٹرول کرنے میں زیادہ دقت کاسامنا ہوتا ہے۔\nانھیں گرمی سے بچنے کے لیے بڑوں پر انحصار کرنا پڑتا ہے۔ بچوں کے ساتھ ساتھ حاملہ خواتین کو بھی اس سے زیادہ خطرہ ہوتا ہے۔ بہت زیادہ گرمی اور پانی کی کمی بچے کو کم وزن، جلد پیدائش اور یہاں تک کہ مردہ پیدائش کے زیادہ خطرے میں ڈال سکتی ہے۔ حاملہ خواتین خود بھی منفی طور پر متاثر ہو سکتی ہیں اور جلد ہی زچگی میں جا سکتی ہیں، ساتھ ہی حمل میں ذیابیطس اور ہائی بلڈ پریشر کا شکار ہو نے کے امکانات بڑھ سکتے ہیں۔\nہیٹ ویو سے بچنے کے لیے کیا اقدامات ضروری ہیں؟:\nباہر کی سرگرمیوں کی منصوبہ بندی میں مدد کے لیے یہ جاننا ضروری ہے کہ آج یا اس ہفتے اور اس مہینے میں کتنا گرم اور مرطوب رہنے والا ہے۔ گھر میں ایک ہنگامی (ایمرجنسی) کٹ رکھیں جس میں اورل ری ہائیڈریشن سالٹ (ORS) کے پیکٹ، تھرما میٹر، پانی کی بوتلیں، تولیے یا ٹھنڈک کے لیے گیلے کپڑے، ہینڈ ہیلڈ پنکھا یا بیٹری کے ساتھ ، اور گرمی کے دباؤ کی علامات کی شناخت اور علاج کے لیے ایک چیک لسٹ موجود ہو۔ مدد حاصل کرنے کا طریقہ جانیں۔ قریبی صحت کی دیکھ بھال فراہم کرنے والے یا ایمبولینس/ٹرانسپورٹ خدمات کے لیے رابطے کی معلومات کو نوٹ کریں۔\nاپنے گھر کو ٹھنڈا رکھیں: جب ممکن ہو، دن کے گرم ترین حصوں میں پردے بند کر دیں اور گھر کو ٹھنڈا کرنے کے لیے رات کے وقت کھڑکیاں کھولیں۔ اگر دستیاب ہو تو پنکھے اور کولر استعمال کریں۔\nگرمی سے دور رہیں:\nاگر آپ اس سے بچنا چاہتے ہیں تو دن کے گرم ترین اوقات میں باہر نکلنے سے گرہیز کریں۔ اپنی سرگرمیوں کو دن کے پہلے یا بعد میں ترتیب دینے کی کوشش کریں جب یہ ٹھنڈا ہو۔ جب باہر ہوں تو سن اسکرین پہنیں اور سائے میں رہنے کی کوشش کریں یا حفاظت کے لیے ٹوپیاں اور چھتری استعمال کریں۔\nٹھنڈا اور ہائیڈریٹڈ رہیں:\nپیاس لگنے سے پہلے وقفے وقفے سے پانی پی لیں۔ گرمی میں اوور ڈریسنگ آپ کو پانی کی کمی اور تیزی سے گرم کر سکتی ہے، اس لیے ہلکے اور ڈھیلے کپڑے پہنیں۔ گرمی کے دنوں میں سوتی بیڈ شیٹس کا استعمال کریں۔ پانی کی بوتل اور ایک چھوٹا تولیہ ساتھ رکھیں، تاکہ آپ اپنی گردن پر گیلا تولیہ رکھ کر ہائیڈریٹ اور ٹھنڈا ہو سکیں۔ یہ دیکھنے کے لیے چیک کریں کہ آیا آپ کی کمیونٹی میں آپ کے قریب ہیٹ ریلیف یا کولنگ سینٹر موجود ہے۔ آپ صحت کی سہولیات کے انتظار گاہوں کو عارضی ٹھنڈک پناہ گاہ کے طور پر بھی استعمال کر سکتے ہیں۔\nبچوں، بچوں اور حاملہ خواتین کے لیے تجاویز\nشیرخوار اور بچے: باقاعدگی سے چیک کریں کہ آیا آپ کا بچہ پیاسا ہے، پسینہ آرہا ہے، گرمی لگ رہی ہے، قے آرہی ہے، منہ خشک اور چپچپا ہے، یا سر درد کا سامنا ہے۔ اگر آپ کا بچہ صحیح طریقے سے جواب نہیں دے رہا ہے، اسے تیز بخار ہے، چکر آ رہا ہے یا تیز سانس لے رہا ہے، تو اسے فوری طور پر صحت کی سہولت پر لے جائیں۔\nاس بات کو یقینی بنائیں کہ آپ کا بچہ ڈھیلے کپڑے پہنے ہوئے ہے ۔ اس سے گرمی کے دانے اور بہت زیادہ گرم ہونے سے بچنے میں مدد مل سکتی ہے۔\nچیک کریں کہ آپ کا بچہ اچھی طرح سے ہائیڈریٹ ہے۔ وہ شاید نہیں جانتے کہ پانی کی کمی اور گرمی کا دباؤ کیسا محسوس ہوتا ہے۔ 6 ماہ سے کم عمر بچوں کو خصوصی طور پر دودھ پلائیں۔ دودھ پلانے والی ماؤں کو وافر مقدار میں پانی پینا چاہیے کیونکہ پانی کی کمی ماں کے دودھ کی پیداوار کو متاثر کر سکتی ہے۔ 6 ماہ یا اس سے زیادہ عمر کے بچوں کو دن بھر باقاعدگی سے پانی پلانا چاہیے۔\nاگر نوزائیدہ بچوں کو صحت فراہم کرنے والے سے مشورہ کیے بغیر ضرورت سے زیادہ گرم ہونے کی علامات ظاہر ہو رہی ہوں تو انہیں دوا نہ دیں۔\nشیر خوار بچوں اور بچوں کو بغیر وینٹیلیشن کے بند جگہوں پر مت چھوڑیں، جیسے کاریں یا بند کھڑکیوں والے کمرے۔ جب گرمی ہو اور ان پر نظر رکھے بغیر اپنے بچوں کو زیادہ دیر تک باہر نہ کھیلنے دیں۔ ورزش کرتے وقت یا باہر کھیلتے وقت انہیں ہر 30 منٹ آرام کریں۔ زیادہ درجہ حرارت میں ورزش کرنا یا کھیلنا پانی کی کمی اور سنگین نتائج کا باعث بن سکتا ہے۔\nحاملہ خواتین:\nاپنے آپ کو اور اپنے پیدا ہونے والے بچے کو مسائل سے بچانے کے لیے دن میں کم گرمی کے وقت طبی دوروں اور کسی بھی کام کا شیڈول بنائیں۔ اگر ممکن ہو تو ٹھنڈے علاقوں میں سوئیں، جیسے عمارت کی نچلی منزلوں پر جہاں سورج کی روشنی براہ راست نہ پڑتی ہو۔ جب باہر گرمی ہو تو بہت زیادہ سرگرمیاں نہ کریں۔ اگر یہ 40 °C/104 °F سے زیادہ ہو تو باہر جانے سے گریز کریں۔ جب ممکن ہو آرام کرنا اور کام کے بوجھ کو دوسروں کے ساتھ بانٹ لیں۔ حاملہ خواتین اس وقت تک کم یا معتدل شدت کے ساتھ ورزش کر سکتی ہیں جب تک کہ وہ آرام دہ محسوس کر رہی ہوں اور مناسب طریقے سے ہائیڈریٹنگ اور آرام کر رہی ہوں۔ گرمی کے دباؤ کی شدید علامات کو فوری دیکھ بھال کی ضرورت ہوتی ہے۔\nاگر خاندان کے کسی فرد کو نیچے دی گئی شدید علامات میں سے کوئی علامت ظاہر ہو رہی ہے تو آپ کو فوری طور پر ایمبولینس کو کال کرنا چاہیے یا صحت کی سہولت کے لیے کسی دوسری قسم کی نقل و حمل کا بندوبست کرنا چاہیے۔ایسی صورت میں طبی امداد کے لیے کال کرنے میں ہچکچاہٹ محسوس نہ کریں۔",
        "published_date": "Thu, 22 May 2025 03:39:46 UTC",
        "source": "Express Urdu"
    },
    {
        "guid": "b2fd8c54e7aa7ed1317557bbf616ecb6",
        "title": "بھارتی مظالم سے کشمیری مسلمان دن رات شہید ہو رہے ہیں، گورنر سندھ",
        "link": "https://www.express.pk/story/2762514/kashimiri-martyrs-indian-attacks-in-iok-2762514/",
        "image_url": "https://img.express.pk/logo/expresslogo.webp",
        "article": "گورنر سندھ کامران خان ٹیسوری نے کہا ہے کہ مقبوضہ کشمیر میں انسانیت سسک رہی ہے، دنیا خاموش تماشائی ہے اور بھارتی مظالم سے کشمیری مسلمان دن رات شہید ہو رہے ہیں۔\nاسلام آباد میں تقریب سے خطاب کرتے ہوئے گورنر سندھ کامران ٹیسوری نے کہا کہ 10 مئی 2025 کا دن پاکستانی قوم کے جذبے کا ثبوت بن گیا ہے، ہم نے 65 اور 71 کی جنگیں نہیں دیکھیں لیکن دشمن کی للکار کا جواب ضرور دیا۔\nانہوں نے کہا کہ پاکستان اللہ کے نام پر حاصل کیا گیا، کوئی اسے رات کے اندھیرے میں نہیں جھکا سکتا، بھارت نے معصوم بچوں اور مسجدوں کو نشانہ بنایا، ہم نے بدلے میں کسی کا بچہ یا مندر نشانہ نہیں بنایا  اور یہی ہمارا دین ہے۔\nگورنر سندھ کا کہنا تھا کہ دشمن سن لے، ہم کم وسائل کے باوجود ایمان اور قربانی میں آگے ہیں، ہم نے ہمیشہ صبر کا دامن تھاما، جنگ کا فیصلہ اللہ پر چھوڑا،  وزیراعظم نے سفارتی محاذ پر بھارت کو بے نقاب کیا۔\nان کا کہنا تھا کہ حافظ عاصم منیر نے بھارت اور اندرونی سازشوں کے خلاف دو محاذوں پر جنگ لڑی، حافظ قرآن سپہ سالار نے پاکستان کا سر دنیا بھر میں بلند کیا، 10 مئی کے بعد خطے میں طاقت کا توازن پاکستان کے حق میں ہو چکا ہے۔\nانہوں نے کہا کہ پاک فوج، نیوی، ایئر فورس نے پیشہ ورانہ مہارت کا ثبوت دیا، دشمن سن لے، پاکستانی شاہین شہادت کو گلے لگاتے ہیں، میدان نہیں چھوڑتے، دوسروں کی جنگوں میں ہمیں ہمیشہ سگریٹ کی طرح استعمال کیا گیا لیکن اب ہم وہ نشہ بنیں گے جو دشمن کو خود تباہ کر دے گا۔\nکامران ٹیسوری نے کہا کہ بھارتی مظالم سے کشمیری مسلمان دن رات شہید ہو رہے ہیں، مقبوضہ کشمیر میں انسانیت سسک رہی ہے اور دنیا خاموش تماشائی ہے، طاقت نہ ہونے کی وجہ سے کشمیریوں کو انصاف نہیں مل رہا ہے۔\nانہوں نے کہا کہ افواج پاکستان نے ثابت کر دیا دفاع مضبوط ہاتھوں میں ہے، آج بھارت کی بالادستی کا خاتمہ ہو چکا ہے۔\nگورنر سندھ نے کہا کہ سوشل میڈیا پر منفی پروپیگنڈے سے اجتناب کریں، اللہ نے ایک بار پھر ہمیں موقع دیا ہے، قوم اس کو ضائع نہ کریں، آئیں سیاسی استحکام اور معیشت کی بحالی کے لیے متحد ہوں۔\nان کا کہنا تھا کہ عالمی مالیاتی ادارہ (آئی ایم ایف) سے نجات اور خود انحصاری وقت کی ضرورت ہے، پاکستان کی غربت کے خاتمے کے لیے پوری قوم کو نکلنا ہوگا۔",
        "published_date": "Thu, 22 May 2025 03:39:49 UTC",
        "source": "Express Urdu"
    },
    {
        "guid": "071916a0317e811f53c7b33b20d6c9f9",
        "title": "کراچی: زیر تعمیر عمارت سے گر کر مزدور جاں بحق",
        "link": "https://www.express.pk/story/2762513/worker-died-building-construction-2762513/",
        "image_url": "https://img.express.pk/logo/expresslogo.webp",
        "article": "کلفٹن بلاک 2 ضیا الدین اسپتال کے قریب زیر تعمیر عمارت سے گرکر ایک شخص جاں بحق ہوگیا۔\nتفصیلات کے مطابق بوٹ بیسن تھانے کی حدود کلفٹن بلاک 2 ضیاءالدین اسپتال کے قریب واقع ایک زیر تعمیر بلڈنگ کی پندرہویں منزل سے گر کر ایک مزدور جاں بحق ہوگیا۔ واقعہ بدھ کی شام ساڑھے پانچ بجے کے قریب پیش آیا۔\nاطلاع ملنے پرپولیس اور فلاحی ادارے کے رضا کارموقع پرپہنچے اور لاش ضابطے کی کارروائی کیلئے جناح اسپتال منتقل کی گئی۔\nایس ایچ او ریاض نیازی کے مطابق متوفی کی شناخت 24 سالہ علی اصغر ولد جلال خان کے نام سے ہوئی، جو بلڈنگ کی بالائی منزل سے ریمپ اتاررہا تھاکہ وہ اپنا توازن برقرارنہیں رکھ سکا اور پندرویں منزل سے گرکر موقع پر جاں بحق ہوگیا۔\nایس ایچ او کے مطابق متوفی کا آبائی تعلق کشمور سے تھا،جبکہ متوفی نوجوان کے رشتے داروں سے پولیس نے رابط کیا اور ضروری کارروائی کے بعد لاش رشتے داروں کے حوالے کردی گئی ہے۔\nمتوفی کے رشتے داروں کا کہنا تھاکہ تدفین سے فارغ ہوکر واقعے کا مقدمہ درج کرائیں گے۔",
        "published_date": "Thu, 22 May 2025 03:39:49 UTC",
        "source": "Express Urdu"
    },
    {
        "guid": "47a4f326df816340f83c1500cd662897",
        "title": "کراچی: فائرنگ کے مختلف واقعات میں دو شہری زخمی",
        "link": "https://www.express.pk/story/2762512/karachi-firing-incidents-2762512/",
        "image_url": "https://img.express.pk/logo/expresslogo.webp",
        "article": "کراچی کے دو مختلف علاقوں میں فائرنگ سے دو افراد زخمی ہوگئے۔\nتفصیلات کے مطابق ملیر شاہ لطیف میں ملیر پل کے قریب فائرنگ سے ایک شخص زخمی ہوا۔\nریسکیو حکام مطابق زخمی شخص کو جناح اسپتال منتقل کیا گیا جہاں اسکی شناخت 27 سالہ عمیر ولد بشیر احمد کے نام سے کرلی گئی۔\nترجمان ایس ایس پی ملیر نے بتایا کہ ابتدائی تفتیش میں واقعی ڈکیتی مزاحمت کا شاخسانہ معلوم ہوتا ہے۔ملزمان موٹر سائیکل سوار شہری سے موبائل فون اور پرس چھین کر فرار ہوئے ہیں۔ تاہم، واقعے کے حوالے سے مزید تفتیش جاری ہے۔\nدوسری جانب ڈسٹرکٹ ایسٹ محمود آباد بلاک 2 ستارہ بیکری کے قریب فائرنگ سے ایک شخص زخمی ہوا۔ چھیپا حکام کے مطابق زخمی شخص کی شناخت 55 سالہ ریاض کے نام سے کی گئی ہے۔\nایس ایچ او ٹیپو سلطان طارق رحیم کا کہنا تھا کہ واقعہ ڈکیتی مزاحمت کے دوران پیش آیا۔ ملزمان شہری سے لوٹ مار کررہے تھے کے مزاحمت کرنے پر فائرنگ کردی۔ موٹر سائیکل سوار ملزمان 55 سالہ ریاض سے موبائل فون چھین کر فرار ہوئے۔ فرار ملزمان کی تلاش شروع کردی گئی ہے۔",
        "published_date": "Thu, 22 May 2025 03:39:52 UTC",
        "source": "Express Urdu"
    },
    {
        "guid": "0efa595253974c570d812293535cf033",
        "title": "اسرائیلی فوج کی جارحیت؛ مغربی کنارے میں یورپی سفارتکاروں کے وفد پر گولیاں برسا دیں",
        "link": "https://www.express.pk/story/2762511/israeli-army-firing-european-deligation-2762511/",
        "image_url": "https://img.express.pk/logo/expresslogo.webp",
        "article": "مغربی کنارے میں اسرائیلی فوج کی جارحیت سے غیرملکی سفارت کار بھی محفوظ نہیں ہیں جو جنین کیمپ کے دورے پر آئے تھے۔\nعالمی خبر رساں ادارے کے مطابق وفد میں یورپی سفارت کاروں کے ساتھ عرب ممالک کے اعلیٰ سطح کے نمائندے بھی موجود تھے۔\nاس دورے کا مقصد حالیہ دنوں میں اسرائیلی فوج کی مغربی کنارے اور بالخصوص جنین میں ملٹری آپریشن کے نتیجے میں ہونے والی تباہیوں کا جائزہ لینا تھا۔\nیہ وفد جب مقامی اور بین الاقوامی صحافیوں کے ہمراہ مغربی کنارے کے جنین کیمپ دورے پر پہنچا تو اسرائیلی فوج نے یورپی سفارت کاروں پر فائرنگ کردی۔\nاسرائیلی فوج کی اندھا دھند فائرنگ پر یورپی سفارت کاروں نے بھاگ کر اپنی جانیں بچائیں۔ خوش قسمتی سے کوئی جانی نقصان نہیں ہوا۔\nاسرائیلی فوج کے ترجمان نے روایتی ہٹ دھرمی کا مظاہرہ کرتے ہوئے کہا کہ سفارت کاروں کا پہلے طے شدہ اور بتائے گئے راستے سے ہٹ گیا تھا۔\nترجمان اسرائیلی فوج نے کہا کہ یہ وفد ایک ایسے علاقے میں پہنچ گیا تھا جہاں اسے داخلے کی اجازت نہیں تھی۔\nیاد رہے کہ یہ پہلی بار نہیں جب اسرائیلی فوج نے کسی غیر ملکی وفد کو نشانہ بنایا ہے۔",
        "published_date": "Thu, 22 May 2025 03:39:54 UTC",
        "source": "Express Urdu"
    },
    {
        "guid": "937029b41afd9a28680eaab4b563ec3e",
        "title": "پاکستان کی ملٹری ٹیکنالوجی میں بھارت پر فیصلہ کُن برتری",
        "link": "https://www.express.pk/story/2762510/pakistan-ki-military-technology-mein-bharat-par-faisla-kun-bartri-2762510/",
        "image_url": "https://img.express.pk/logo/expresslogo.webp",
        "article": "22 اپریل 2025ء کو پہلگام ، مقبوضہ کشمیر میں 26 بھارتی شہری نامعلوم افراد کی فائرنگ سے ہلاک ہوئے تو جلد ہی حکومت بھارت نے الزام لگا دیا کہ اس حملے کے پیچھے پاکستانی تنظیموں کا ہاتھ ہے۔\nیہ نہ دیکھا کہ بھارت پچھلے ستتر برس کے دوران مقبوضہ کشمیر میںایک لاکھ سے زائد مسلمان شہید کر چکا۔ کیا ان کے طیش میں آئے لواحقین کوئی جوابی کارروائی نہیں کرسکتے؟اہل کشمیر کی تحریک آزادی روکنے کے لیے ہی تو پانچ سے سات لاکھ بھارتی سیکورٹی فورسز وادی میں تعینات ہیں! پھر یہ بھی نہ سوچا گیا، لاکھوں بھارتی فوجیوں کی موجودگی میں پہلگام میں حملہ کیسے ہو گیا؟\nبھارتی حکومت نے نہ صرف کوئی ثبوت نہیں دئیے بلکہ حکومت پاکستان کی مشترکہ تحقیقات کرانے کی پیشکش مسترد کر دی۔ یوں بھارتی جنگجو وزیراعظم ، نریندر مودی نے امن پر جنگ کو ترجیح دی اور وجہ یہی کہ احساس کمتری کا شکار مودی مسلم دشمن ذہنیت رکھتا ہے۔\nموصوف کی پارٹی،آر ایس ایس کی زیرقیادت سبھی انتہا پسند تنظیمیں روز اول سے یہ پروپیگنڈا کر رہی ہیں کہ مسلمانان بھارت کی وجہ سے ہندو عوام ترقی نہیں کر سکے اور غربت کا شکار ہیں۔ اس جھوٹ کو اتنی بار بولا گیا کہ بقول نازی جرمن وزیر، گوئبلز وہ سچ بن گیا۔\nنفرت و تعصب پر مبنی پروپیگنڈا عام بھارتی کے دل ودماغ میں اتنا گھر کر چکا کہ اب وہ محبت وامن و رواداری کی زبان بولنے کو تیار نہیں۔ یہ نفرت بھارتی معاشرے میں اتنی پھیل چکی کہ حال ہی میں حیدرآباد دکن میں ایک گروہ نے صرف اس لیے بیکری میں توڑ پھوڑ کی کہ اس کا نام ’’کراچی‘‘ تھا۔ ہندو عوام اپنے باپو، گاندھی کا یہ قوم فراموش کر چکے :’’آنکھ کے بدلے آنکھ کا اصول پوری دنیا تباہ کر سکتا ہے۔‘‘مگر مودی بھارتی مسلمانوں اور پاکستان کے خلاف نفرت ودشمنی کو ہوا دیتا ہے کہ اسی حکمت عملی نے اسے اقتدار تک پہنچایا اور ہندو عوام میں مقبول بنا دیا۔\n’’خفیہ پن ‘‘کی حکمت عملی\nمودی کی زیرکمان بھارتی افواج پاکستان پر حملہ کرنے کی تیاری کرنے لگیں۔ فرانسیسی جنگی طیارے، داسو رافیل اور روسی ائیرڈیفنس میزائیل سسٹم، ایس۔ 400 پا کر مودی کا غرور انتہا کو پہنچ گیا تھا۔ اس کو یقین تھا کہ ان دو نئے ہتھیاروں کے بل بوتے پر افواج پاکستان کو زیر کرنا ممکن ہے۔ لیکن وہ یہ امر فراموش کر گیا کہ پاکستانی سیکورٹی فورسز نے بھی حملے کا جواب دینے کی بھرپور تیاری کر رکھی ہے۔ پہلے حملہ کرنا مسلمان کا دستور نہیں، مگر وہ اپنا دفاع ضرور مضبوط رکھتا ہے کہ حملہ آور کو منہ توڑ جواب دے سکے۔\nدور جدید میں معلومات کی فراوانی کے سبب اب ہر کوئی نہ صرف یہ جانتا ہے کہ ایک ملک کتنی افواج اور ہتھیار رکھتا ہے بلکہ نیٹ سے کسی بھی ہتھیار کے متعلق اچھی خاصی ٹیکنیکل معلومات بھی مل جاتی ہے۔ افواج پاکستان مگر اس دور میں بھی اپنے عسکری اثاثہ جات کی اہم معلومات صیغہ راز میں رکھنے میں کامیاب رہیں۔ گو بنیادی معلومات نیٹ پر موجود تھیں مگر اس سے صرف عوام ہی کچھ فائدہ اٹھا سکتے تھے۔ دیگر افواج اس سے کوئی اہم باتیں اخذ نہیں کر سکتیں۔\nپہلا انتباہ\n29 اپریل کی رات افواج پاکستان نے مودی سرکار کو پہلا انتباہ کیا کہ وہ اپنی جنگجوئی سے باز آ جائے اور گفت وشنید کو ترجیح دے۔ ہوا یہ کہ چار رافیل پاکستانی سرحد کے کافی نزدیک آ گئے۔ تب پاکستانی فضا میں چینی ساختہ جنگی طیارے ، جے۔10 سی محو پرواز تھے۔ ان میں ایڈوانسڈ الیکٹرونک واروئیر سسٹم لگے تھے۔ان سسٹموں نے پاکستانی زمینی الیکٹرونک واروئیر سسٹمز کی مدد سے بھارتی رافیل طیاروں کے ریڈار اور کیمونکیشن نظام جام کر دئیے۔ یعنی ان کا اپنے زمینی کنٹرول روم سے رابطہ ٹوٹ گیا اور ریڈار جام ہونے سے وہ اندھے ہو گئے۔ان طیاروں کو افراتفری میں سری نگر ہوائی اڈے پر لینڈنگ کرنا پڑی۔\nبھارتی حملہ\nاس پہلی جھڑپ سے کوئی مدبر حکمران ہوتا تو سمجھ جاتا کہ حریف پوری طرح چوکنا وتیار ہے، مگر غرور و تکبر نے مودی میں سوچنے سمجھنے کی صلاحیت مفقود کر دی تھی۔ چناں چہ سات مئی کی رات سیکڑوں بھارتی طیاروں نے پاکستانی علاقوں میں فضا سے زمین پر مار کرنے والے دورمار فرانسیسی و برطانوی ساختہ سٹارم شیڈو (Storm Shadow)، فرانسیسی ساختہ گلائیڈ بم،ہیمر (AASM Hammer) بھارتی و اسرائیلی ساختہ مٹر گشت ہتھیار (loitering munition) سکائی اسٹرائکر برسا دئیے۔ کہا جاتا ہے، براہموس کروز میزائیل بھی داغے گئے۔ اس حملے میں بچوں و خواتین سمیت تیس سے زائد پاکستانی شہید اور کئی زخمی ہوئے۔ بھارت نے عالمی قوانین نظرانداز کرتے ہوئے عبادت گاہوں (مساجد) اور نہتے شہریوں کو نشانہ بنایا۔\nپاکستان کا منہ توڑ جواب\nجب بھارتی طیاروں نے حملہ کیا تو پاکستان کی فضا ائیر ٹریفک کے لیے کھلی تھی اورقومی و بین الاقوامی ائیرلائنز کی سیکڑوں پروازیں اڑ رہی تھیں۔ اس لیے پاکستان کا ائیر ڈیفنس میزائیل سسٹم خاموش حالت میں تھا۔ یوں بھارت کو موقع مل گیا کہ وہ پاکستانی علاقوں میں آزادی سے وار کر سکے۔ اگر پاکستان کا ائیر ڈیفنس میزائیل سسٹم متحرک ہوتا تو بیشتر بھارتی میزائیل و بم فضا میں ہی ناکارہ بنا دئیے جاتے۔\n\nبھارتی میزائیل آنے کے بعد بھی وہ متحرک نہیں کیا گیا کہ خدشہ تھا، کوئی نجی فلائٹ نشانے پر آ سکتی ہے۔ یوں کئی سو مسافروں کی جانیں خطرے میں پڑ جاتیں۔ جن عالمی ائرلائنز کے جہاز محو پرواز تھے، انھیں بھارتی حکومت پر مقدمہ دائر کرنا چاہیے کہ اس کی جنگجوئی نے ان کے مسافروں کی قیمتی زندگیاں خطرے میں ڈال دیں۔\nتاہم پاک فضائیہ کے جنگی طیارے و دیگر اثاثے حالت جنگ میں تھے۔اسی لیے وہ دیکھتے ہی دیکھتے فضا میں بلند ہو گئے۔ ان میں سب سے آگے جے ۔10 سی تھے کہ یہ طیاروں کی 4.5 نسل کا طیارہ ہے جس میں ہمہ اقسام کے کئی جدید ترین آلات نصب ہیں۔ مزید براں یہ بصر کی حد سے ماورا (Beyond-Visual-Range) فضا سے فضا میں مار کرنے والا میزائیل ، پی ایل۔15 بھی رکھتا ہے جس کی حد مار ڈیرھ سو سے تین سو کلومیٹر بتائی جاتی ہے۔\nپاکستانی جنگی طیاروں نے اپنے ریڈار وریڈیو بند کر دئیے تاکہ وہ بھارتی زمینی اور محو پرواز بھارتی طیاروں کے ریڈاروں اور ریڈیائی سسٹمز میں شناخت نہ ہو سکیں۔ جبکہ فضا میں اڑتے پاکستانی اواکس (Airborne early warning and control) طیارے مخصوص آلات کی مدد سے اپنے شاہینوں کو بھارتی ٹارگٹوں کے بارے میں پوری معلومات دیتے رہے۔ زمینی ریڈاروں اور دیگر آلات سے بھی اس مہم کے دوران بھرپور مدد لی گئی۔ یوں تمام عسکری اثاثہ جات کے زبردست تال میل سے جب شاہین اپنے اہداف کے نزدیک پہنچ گئے تو انھوں نے پی ایل ۔15 میزائیل داغ دئیے۔ ان میزائیلوں کو اواکس طیاروں نے بھی گائیڈینس فراہم کی۔\nجب پی ایل ۔15 میزائیل اپنے ٹارگٹ سے دس تا بیس کلومیٹر دور ہو تو اس میں نصب ریڈار چالو ہو کر اپنے ہدف کو ’’لاک‘‘کر لیتا ہے۔ اس کے بعد ہدف کے لیے بچنا تقریباً ناممکن ہو جاتا ہے کہ پی ایل۔15 ہائپرسونک میزائیل ہے، یہ آواز سے پانچ گنا زیادہ رفتار (5ماخ)کی سپیڈ سے اڑتا ہے۔\nپاکستان کا دعوی ہے، سات مئی کی رات پون یا ایک گھنٹے کی فضائی جھڑپ میں بھارتی فضائیہ کے چھ طیارے …تین رافیل، ایک مگ۔29 ،ایک سخوئی۔30 ایم کے آئی اور ایک میراج۔2000مار گرائے گئے۔ اس نقصان سے عیاں ہے، رافیل میں لگے جدید ترین ریڈار (RBE2 AESA) بھی پاکستانی میزائیلوں کو بروقت نہیں دیکھ سکے۔\nیہ ریڈار 200 کلومیٹر دور تک ہر اڑتی شے شناخت کرنے کی صلاحیت رکھتے ہیں۔ایک خیال یہ ہے، افواج پاکستان اپنے فضائی وزمینی الیکٹرونک وار وئیر آلات کی مدد سے بھارتی طیاروں کے ریڈار و برقی آلات جام کرنے میں کامیاب رہیں اور بھارتی پائلٹ دور سے آتے میزائیلوں کو شناخت نہ کر سکے۔\nیہ پہلا موقع ہے کہ مغربی عسکری ٹیکنالوجی کا شاہکار سمجھا جانے والا رافیل فضائی معرکے میں تباہ ہوا۔ جبکہ اس مجادلے نے ثابت کر دیا کہ چین کی عسکری ٹیکنالوجی مغربی ٹیکنالوجی کے ہم پلّہ اور بااعتماد ہو چکی جسے مغرب میں ’’نقلچی ‘‘اور غیر معیاری سمجھا جاتا ہے۔\nگو کسی بھی فضائی یا زمینی معرکے میں بہترین مہارت و تربیت اور جوانوں کا جوش وجذبہ بھی مجموعی کامیابی یا ناکامی میں اہم کردار ادا کرتے ہیںاور یہ دونوں خوبیوں دکھانے میں افواج پاکستان کے جوان عالمی شہرت رکھتے ہیں۔ کہا جا رہا ہے کہ پاکستان نے بھارت پر جو جوابی فضائی وار کیا، دنیا بھر میں ماہرین عسکریات اس کا مطالعہ وتجزیہ کر رہے ہیں۔ نیز آنے والے برسوں میں پروفیسر دوران تعلیم اس کا حوالہ دیں گے۔ سات مئی کی رات پاک بھارت کی فضائی ’’ڈاگ فائٹ‘‘میں تقریباً سوا سو طیاروں نے حصہ لیا اور انھوں نے اپنے اپنے ملک میں، سرحد پار کیے بغیر لڑائی لڑی۔\nخطّے میں پہلی ڈرون جنگ\nبھارت کا دعوی ہے، اس کے بعد پاکستان مقبوضہ کشمیر میں گولہ باری کرنے لگا۔اس نے امرتسر سمیت بھارتی شہروں پر آٹھ میزائیل بھی پھینکے جو ۱یس۔400 کی مدد سے تباہ کر دئیے گئے۔ مگر پاکستان کا کہنا ہے، بھارتی حکومت نے خود بھارتی پنجاب میں میزائیل پھینکے تاکہ سکھوں کو پاکستانی قوم کے خلاف کیا جا سکے۔ پاکستان کو بھارتی پنجاب کی شہری آبادی پر میزائیل داغ کر کیا ملے گا؟\nبھارت کا دعوی ہے ، آٹھ مئی کی صبح سے اس نے پاکستان کے ائیر ڈیفنس میزائیل نظام کو ناکارہ بنانے کے لیے عسکری مہم کا آغاز کر دیا۔ یہ عمل اصطلاح میں ’’سیڈ‘‘(Suppression of Enemy Air Defenses) اور ’’ڈیڈ ‘‘(Destruction of Enemy Air Defenses) کہلاتا ہے۔ اس مقصد کے لیے بھارت نے کراچی اور لاہور سمیت کئی پاکستانی مقامات پر بھارتی و اسرائیل ساختہ ڈرون اور مٹرگشت ہتھیار بھجوائے۔ بیشتر کو افواج پاکستان نے الیکٹرونک واروئیر آلات اور اپنے میزائیلوں کی مدد سے تباہ کر دیا۔ لڑائی ختم ہونے تک پاکستانی سیکورٹی فورسز تقریباً ایک سو بھارتی ڈرون اور مٹرگشت ہتھیار تباہ کر چکی تھیں۔\nبھارتی حکومت کا دعوی ہے، پاکستان نے بھی ’’سیڈ‘‘اور’’ڈیڈ‘‘مقاصد حاصل کرنے کی خاطر تین سے چار سو کے درمیان ڈرون اور مٹر گشت ہتھیار بھارت کے شہروں کی سمت بھجوائے جنھیں اس کے ائیر ڈیفنس میزائیلوں نے ناکارہ بنا دیا۔ پاکستانی میزائیل بھی تباہ کیے گئے۔ پاکستانی حملے نے بقول بھارتی حکومت کے ’’36‘‘ علاقوں کو ٹارگٹ کیا۔ بی بی سی نے بھارت اور پاکستان کی جانب سے ڈرون کے وسیع پیمانے پر استعمال کو’’ دو ایٹمی طاقتوں کے درمیان پہلی ڈرون جنگ‘‘کا نام دیا۔\nبھارتی میڈیا کی اشتعال انگیزی\nپچھلے دس برس کے دوران مودی سرکار قومی میڈیا پر قبضہ کر چکی۔آج بھارت میں صرف وہی خبر نشر ہوتی ہے جو مودی جنتا چاہے۔اسی لیے پہلگام واقعہ ہوتے ہی بھارتی حکومت کی ایما پر میڈیا پاکستان اور مسلمانوں کے خلاف زہر اگلنے لگا۔ اس نے اتنی زیادہ اشتعال انگیز رپورٹیں دیں کہ ہندو عوام میں پاکستان سے نفرت دوچند ہو گئی۔ میڈیا نے جھوٹی خبروں کی بھی بھرمار کر دی۔\nبتایا گیا کہ بھارتی افواج بس اب یا تب کراچی ولاہور پہ قبضہ کرلیں گی۔ایک جھوٹ یہ تراشا گیا کہ پاکستان بھارت پر میزائیل حملے کر رہا ہے۔ ظاہر ہے، پاکستان ہاتھ پر ہاتھ دھرے نہیں بیٹھ سکتا تھا اور اس نے ہلکے پھلکے انداز میں بھارتی جارحیت کا جواب دیا۔مگر بھارتی میڈیا نے پاکستان کے معمولی اقدامات کو ’’حملہ‘‘قراردے ڈالا۔ اس جھوٹ کے باعث ہی افواج پاکستان کو کہنا پڑا کہ جب وہ صحیح معنوں میں حملہ کریں گی تو پوری دنیا دیکھے گی۔ مزید یہ کہ حملے کا وقت اور مقام اب پاکستان طے کرے گا۔\nپاکستانی راکٹ بھارتی سرزمین پر\nیہ عیاں ہے، پاکستان کے صبر وبرداشت کو مودی جنتا نے کمزوری سمجھ لیا۔ دس مئی کو صبح سویرے اس نے ایک اور جارحانہ اقدام کرتے ہوئے پاک فضائیہ کے جنگی اڈوں پر فضاسے زمین پر مار کرنے والے دور مار میزائیل برسا دئیے۔اس بار کئی میزائیل پاکستانی ائیرڈیفنس سسٹم ناکارہ بنانے میں کامیاب رہا تاہم کچھ نورخان ائیربیس ، چکلالہ میں جا گرے۔انھوں نے جانی ومالی نقصان پہنچایا۔ اب پاکستان کے صبر کا پیمانہ لبریز ہو گیا اور اس نے ’’آپریشن بنیان مرصوص ‘‘کا آغاز کر دیا۔ اس حملے کی خبر دنیا بھر کی سبھی معروف نیوز سائٹس نے شہ سرخی میں دی۔ یوں افواج پاک کا یہ کہا درست ثابت ہوا کہ جب وہ حملہ کریں گی تو دنیا بھر کو معلوم ہو جائے گا۔\nافواج پاکستان کے آپریشن کے تحت بنیادی طور پر ’’فتح اول ‘‘اورفتح دوم ‘‘بھارت کی ’’26‘‘ عسکری تنصیبات پر برسائے گئے۔ یہ بات قابل ذکر ہے کہ پاکستان نے صرف عسکری ٹھکانوں کو نشانہ بنایا جبکہ بھارت نے شہری تنصیبات کو ٹارگٹ کر کے لڑائی کا آغاز کیا تھا۔ پاکستانی میڈیا میں یہ غلط رپورٹ ہوا کہ ’’فتح ‘‘میزائیل ہے۔ یہ دراصل گائیڈڈ ملٹی پل راکٹ سسٹم ہے۔ عسکریات میں راکٹ میزائیل سے کمتر ہتھیار سمجھا جاتا ہے۔ گویا افواج پاکستان نے آپریشن کا آغاز اپنے سب سے عام ہتھیار، فتح راکٹوں سے کیا۔ اس کے باوجود وہ بھارت کا ائیر ڈیفنس میزائیل نظام توڑنے اور کئی علاقوں کو نشانہ میں کامیاب رہے جو حیرت انگیز کامیابی ہے۔\nیاد رہے ، بھارت کا ائیر ڈیفنس میزائیل نظام چار مراحل پر مشتمل ہے۔ پہلا مرحلہ طیارہ شکن توپوں، پورٹیبل میزائیلوں اور کائنیٹک (kinetic) و نان کائنیٹک فضائی سسٹمز پر مشتمل ہے۔ دوسرے مرحلے میں شارٹ رینج سام (زمین سے فضا میں مار کرنے والے) میزائیل جیسے اسرائیل ساختہ اسپائڈر اور روس کے بنے 9K33 Osa اور Pechora آتے ہیں۔ تیسرا مرحلہ میڈیم رینج والے سام میزائیلوں مثلاً اسرائیل و بھارت کے اشتراک سے بنا باراک 8 اور آکاش رکھتا ہے۔ چوتھا مرحلہ ایس۔400 کے میزائیل رکھتا ہے ۔اس روسی سسٹم کو بھارت نے ’’سدرشن‘‘کا نام دیا ہے۔\nفتح راکٹ پاکستان کے عسکری سائنس وٹیکنالوجی سے متعلق ادارے، نیسکوم کے ماہرین کا تیار کردہ ہے۔ اس کی دو اقسام ، فتح اول (حد مار 140کلومیٹر) اور فتح دوم (حد مار 400 کلومیٹر) تیار ہو چکیں۔ مزید دو قسموں، فتح سوم (حد مار 450 کلومیٹر) اور فتح چہارم (حد مار 700 کلومیٹر) پر کام جاری ہے۔ فتح دوم اور فتح چہارم پر زیادہ وزنی بم لدتا ہے۔ ان کی رفتار خفیہ رکھی گئی ہے کہ دشمن پاکستانی راکٹوں کی صلاحیت نہ جان سکے۔\nاس خفیہ پن کا نتیجہ ہے کہ بھارت مربوط و مضبوط ائیر ڈیفنس میزائیل نظام رکھنے کے باوجود پاکستانی راکٹوں کو نہیں روک پایا اور انھوں نے بھارتی فضائی جنگی اڈوں پر گر کر انھیں کافی نقصان پہنچایا۔خیال ہے کہ بیاس (مشرقی پنجاب) اور ناگروتا (جموں) میں بھارتی براہموس کروز میزائیل کے ذخیرے فتح راکٹوں نے تباہ کیے۔ ناگروتا میں بھارتی فوج کی کور، XVI Corps کا ہیڈکوارٹر واقع ہے۔\n یہ افواج پاکستان کی بہت بڑی کامیابی ہے کہ بھارتی حکمران طبقہ جس ائیر ڈیفنس میزائیل نظام پر غرور کرتا تھا ، اس کو محض راکٹوں سے توڑ دیا گیا۔ گویا پاکستان نے دنیا والوں کو دکھا دیا کہ افواج بھارت جس نظام کو اپنا بہترین دفاع سمجھتی ہیں، اس کوصرف راکٹوں سے متزلزل کرنا ممکن ہے۔ ذرا سوچیئے، جب پاکستان اس بھارتی نظام کو اپنے بلاسٹک اور کروز میزائیلوں سے نشانہ بنائے گا تو اس کا کتنا برا حال ہو گا۔ بڑے پاکستانی بلاسٹک میزائیلوں کی رفتار تو نیچے آتے ہوئے آواز کی سپیڈ سے دس گنا زیادہ(ماخ 10 ) تک پہنچ سکتی ہے۔\nپاکستان کا پُراسرار ہتھیار\nمشرقی پنجاب میں واقع آدم پور بھارتی فضائیہ کا دوسرا بڑا جنگی اڈہ ہے۔ یہاں بھارت نے ایس ۔400 کی ایک بیٹری نصب کی تھی۔ آپریشن بنیان مرصوص کے تحت پاکستان وچین کی مشترکہ تخلیق، جے ایف ۔17 بلاک تھری نے اس بیٹری کے ریڈار اور کمانڈ پوسٹ کو CM-400AKG میزائیل مار کر تباہ کر دیا۔ اس حملے کا ایک ثبوت یہ ہے کہ ایس ۔400 کا ایک آپریٹر، رام بابو پاکستانی میزائیلوں کی زد میں آ کر مارا گیا۔\nCM-400AKG پاکستان کا ایک پُراسرار ہتھیار ہے۔ بعض ماہرین عسکریات اسے راکٹ سمجھتے تو کچھ اس کو بلاسٹک میزائیل قرار دیتے ہیں۔ خیال ہے کہ صرف جے ایف ۔17 بلاک تھری ہی یہ انوکھا ہتھیار استعمال کرتا ہے ، گو اسے ایک چینی کمپنی نے تیار کیا ہے۔ یہ ہائپرسونک (ماخ5 کی رفتار والا)ہتھیار سمجھا جاتا ہے۔ وجہ یہ کہ پاکستانی شاہین اسے بہت بلندی سے چھوڑتا ہے۔ CM-400AKG پھر نیچے آتے ہوئے ماخ 5 کی رفتار پا لیتا ہے، خصوصاً جب حالات بھی سازگار ہوں۔ بہرحال CM-400AKG نے بھارت کے حکمرانوں کے تکبر کی نشانی، ایس۔400 کو بھاری نقصان پہنچا کر ان کی جھوٹی انا کو سخت صدمہ پہنچایا۔ اس پاکستانی ہتھیار نے دکھا دیا کہ ایس ۔400 ناقابل شکست نہیں اور اس کو ناکارہ بنانا ممکن ہے۔\nتوپ خانے کی عمدہ کارکردگی\nپاک فوج کے توپ خانے نے مقبوضہ جموں وکشمیر میں بھارتی فوج کی اہم عسکری تنصیبات کو نشانہ بنایا۔ ہتھیاروں کے ذخیرے اور کئی چوکیاں تباہ کر دی گئیں۔ اس موقع پر نہایت سرعت اور دلیری کے مظاہرے دیکھنے کو ملے۔ پاکستانی توپوں کی سمع توڑ گھن گرج نے دشمن کو اپنی چوکیوں پر سفید جھنڈے لہرانے پہ مجبور کر دیا۔ یہ کامیاب آپریشن چین ساختہ، SH-15 توپ کی مدد سے بھی انجام پایا۔ یہ پاکستان کی پہلی 155 ملی میٹر والی جدید ترین توپ ہے جو 72کلومیٹر دور تک درست نشانے پر گولے پھینک سکتی ہے۔ یہ توپ تین سال پہلے پاک فوج کو ملی تھی۔\nپاک بحریہ کے جنگی بحری جہاز بھی پوری طرح الرٹ رہے۔ بھارتی میڈیا دعوی کرتا رہ گیا کہ بھارت کا طیارہ بردار جہاز بس کچھ دیر میں کراچی پر قبضہ کرنے والا ہے۔ مگر پاک بحریہ کے جوانوں نے اسے پاکستان کے پانیوں کے قریب بھی پھٹکنے نہ دیا۔افواج پاکستان کے سائبر سیکورٹی ونگ نے دشمن پر سائبر حملہ بھی کیا اور بھارت کی اہم سرکاری ونجی ویب سائٹس کو ہیک کر کے حقائق ان کی وال پر لکھ دئیے۔ نیز بجلی کی تنصیبات کو بھی نشانہ بنایا ۔\nپاکستان کی سول حکومت سفارتی محاذ پر سرگرم رہی۔ وزیرخارجہ نے تمام دوست اور غیرجانب دار ممالک سے مسلسل رابطہ رکھا اور انھیں مودی سرکارکی جارحیت کے بارے میں آگاہ کرتے رہے۔ امید ہے، مستقبل میں بھی سول حکومت افواج پاکستان کے تعاون ومشوروں سے ایسی مربوط حکمت عملی بنائے گی کہ عالمی سطح پر دشمن کا ہر میدان میں بھرپور مقابلہ کیا جا سکے۔ افواج کو عوام کی بھی زبردست حمایت حاصل رہی۔ عوام پاکستان نے انفرادی یا جماعتی اختلافات پس پشت ڈال کر اجتماعیت کو اپنا لیا اور اپنی افواج کا خوب حوصلہ بڑھایا۔ اس عمل سے قومی اتحاد اور یک جہتی نے جنم لیا اور ایک نیا پُرامید پاکستان ابھر کر سامنے آیا۔ یہ حقیقت ہے کہ مل کر ساتھ چلنے سے ہی پاکستان ہر لحاظ سے ترقی کرے گا۔ جبکہ اپنی الگ راہ نکالنے کا عمل قوم کے اتحاد میں دراڑیں پیدا کرتا ہے۔\nحرف آخر\nیہ عیاں ہے، افواج پاکستان نے دشمن کو کڑا جواب دے کر ثابت کر دیا کہ بھارت روایتی جنگ میں کبھی ان کو شکست نہیں دے سکتا۔اگر بھارت زیادہ جدید ہتھیار خریدے گا تو پاکستان بھی ہم پلہ اسلحہ خرید کر خطے میں عسکری طاقت کا پلڑا متوازن کر دے گا۔ لہذا عقل کا تقاضا ہے کہ بھارتی حکمران گفت وشنید سے تمام مسائل حل کریں تاکہ جنوبی ایشیا کے عوام امن وسکون سے رہ سکیں۔ امن پا کر وہ ترقی بھی کریں گے۔ مگر بھارت کے موجودہ انتہا پسند اور مسلم دشمن حکمران طبقے نے اپنا راستہ نہیں بدلا اور خاص طور پر پاکستان کا پانی روکنے کی کوشش کی تو لڑائی پھیل کر ایٹمی جنگ میں بھی تبدیل ہو سکتی ہے۔ نریندر مودی اور اس کے ہم نوا ؤں نے اپنے جنگجویانہ نظریات کی بدولت جنوبی ایشیا ہی نہیں پوری دنیا کے اربوں انسانوں کی زندگیاں خطرے میں ڈال دی ہیں۔",
        "published_date": "Thu, 22 May 2025 03:39:54 UTC",
        "source": "Express Urdu"
    },
    {
        "guid": "9c34db562c801a55c3b2d00065d22fcc",
        "title": "کراچی سے مبینہ اغوا ہونے والی کالج طالبہ گھر آگئی، معاملہ مزید گھمبیر",
        "link": "https://www.express.pk/story/2762509/karachi-missing-student-case-drop-seen-2762509/",
        "image_url": "https://img.express.pk/logo/expresslogo.webp",
        "article": "شہر قائد کے علاقے جوہر آباد تھانے کی حدود سے مبینہ طور پر اغوا ہونے والی فرسٹ ائیر کی طالبہ کے کیس کا ڈراپ سین ہوگیا۔ طالبہ کو اسکا منگیتر حیدر آباد سے لیکر واپس گھر پہنچ گیا۔\nایکسپریس نیوز کے مطابق 19 مئی کو امتحان دینے کیلیے کالج جانے والی لڑکی گھر واپس نہیں پہنچی اور بھائی کے پاس اُس کا ایک وائس نوٹ آیا جس میں دعویٰ کیا گیا تھا کہ ہم چار لڑکیوں کو کچھ لڑکے اغوا کررہے ہیں۔\nپولیس نے بھائی کی مدعیت میں مقدمہ درج کر کے تفتیش شروع کی اور لڑکی کا سراغ لگایا تو متاثرہ طالبہ فضا دختر سلیم اپنے منگیتر کے ہمراہ کراچی پہنچ گئی جس کے بعد معاملہ مزید الجھ گیا۔\nپولیس حکام  کے مطابق  واقعہ اغوا ہی تھا یا لڑکی نے ڈرامہ رچایا ؟  پولیس اس حوالے سے تفتیش کررہی ہے۔ تفتیشی حکام نے بتایا کہ  فضا دختر سلیم کو منگیتر خود حیدرآباد سے کراچی لے کر آیا ہے۔\nلڑکی کو کراچی لانے کے کافی دیر بعد پولیس کو اطلاع دی گئی جبکہ تمام معاملے سے پولیس کو لاعلم رکھا گیا۔\nپولیس کے مطابق فرسٹ ایئر کی طالبہ کے اغوا کا مقدمہ بھائی نے جوہر آباد تھانے میں 19مئی کو  درج کرایا گیا تھا ۔ لڑکی نے اغوا ہونے کے بعد گھر والوں کو میسج کیا کہ اسے نامعلوم افراد اغوا کیا۔\nلڑکی کے اہل خانہ کو بھیجے گئے پیغام کے مطابق اسکو ہائی روف میں موجود لوگوں نے اغوا کیا جس میں مزید لڑکیاں بھی موجود تھیں۔\nپولیس کے مطابق اہل خانہ نے پولیس کو بتایا کہ لڑکی نے بھائی سے رابطہ نہ ہونے کی صورت میں اپنے منگیتر سے رابطہ کیا اور حیدرآباد میں موجودگی کا بتایا ۔ متاثرہ لڑکی کے اہل خانہ سے رابطے کے بعد پولیس جب لڑکی کی بازیابی کے لیے حیدرآباد جانے لگے تو معلوم ہوا کہ وہ کراچی پہنچ چکی ہے۔\nمبینہ طور پر اغوا ہونے والی لڑکی نے حیدراباد سے اپنے منگیتر کو فون رکشہ ڈرائیور کے نمبر سے کیا اور بتایا کہ میں اس مقام پر موجود ہوں۔\nکراچی سے اغوا ہونے والی طالبہ حیدراباد میں کسی تھانے نہیں گئی بلکہ منگیتر ہی کے ساتھ واپس  اپنے گھر آ گئی۔ تاہم پولیس حکام کا کہنا ہے کہ پولیس اس حوالے سے تمام پہلووں  پر تفتیش کررہی ہے ۔تحقیقات میں لڑکی کے بیانات میں متعدد تضادات پائے گئے ہیں، جس کے باعث پولیس کو شک ہے کہ آیا یہ واقعی اغوا کا واقعہ تھا یا کوئی ذاتی نوعیت کا معاملہ ہے جسے اغوا کا رنگ دیا گیا۔",
        "published_date": "Thu, 22 May 2025 03:39:55 UTC",
        "source": "Express Urdu"
    },
    {
        "guid": "941ed7a70813dd756e3fbf48ba3b5a4d",
        "title": "گھارو پمپنگ اسٹیشن پر بجلی معطل ہونے سے کراچی کے کئی علاقوں میں پانی کی فراہمی متاثر",
        "link": "https://www.express.pk/story/2762508/gharo-pumping-station-electric-fault-2762508/",
        "image_url": "https://img.express.pk/logo/expresslogo.webp",
        "article": "کراچی: گھارو پمنگ اسٹیشن اور فلٹر پلانٹ پر بجلی معطل ہونے کی وجہ سے شہر میں پانی کی فراہمی متاثر ہونے کا امکان ہے۔\nترجمان واٹر بورڈ کارپوریشن کے مطابق کے الیکٹرک کی جانب سے گھارو پمپنگ اسٹیشن اور فلٹر پلانٹ پر کیبل اور سی ٹی فالٹ صبح ساڑھے 10 بجے ہوا اور کئی گھنٹے گزر جانے کے باوجود بھی فالٹ تاحال صحیح نہیں ہوسکا۔\nترجمان کے مطابق کے الیکٹرک فالٹ کے باعث گھارو پمپنگ اسٹیشن مکمل طور پر بند ہے، جس سے شہر کو یومیہ 30 ایم جی ڈی پانی فراہم کیا جاتا ہے۔\nترجمان نے بتایا کہ پمپنگ اسٹیشن معطل ہونے کی وجہ سے پورٹ قاسم، بن قاسم ٹاؤن، شاہ فیصل ٹاؤن، پی این ایس مہران، پی اے ایف بیس فیصل اور کارساز کے علاقے متاثر ہوں گے۔",
        "published_date": "Thu, 22 May 2025 03:39:57 UTC",
        "source": "Express Urdu"
    },
    {
        "guid": "468d9869b3ffc1fcbd0d4daa1690d8d7",
        "title": "دنیا کی طاقتورترین لیزر کا کامیاب تجربہ",
        "link": "https://www.express.pk/story/2762507/zeus-laser-experiment-2762507/",
        "image_url": "https://img.express.pk/logo/expresslogo.webp",
        "article": "امریکا کی یونیورسٹی آف مشیگن نے اعلان کیا ہے کہ جامعہ کے زیٹا واٹ-اِکوئیویلنٹ الٹرا شارٹ پلس لیزر سسٹم (ZEUS) نے اپنے پہلے تجربے میں دو پِیٹا واٹ ( 20 لاکھ ارب واٹ) کی توانائی پیدا کی ہے۔\nیونیورسٹی کے مطابق یہ مقدار عالمی سطح پر پیدا ہونے والی توانائی سے 100 گُنا سے زیادہ ہے۔ تاہم، اس توانائی کو جمع نہیں کیا جا سکتا۔\n ان طاقتور دھماکوں کا دورانیہ ایک سیکنڈ کے 25 کروڑ کھرب ویں حصے کے برابر ہوتا ہے اور ان کو مستقبل میں طب، کوانٹم فزکس اور مٹیریل سائنس سمیت متعدد شعبوں کے تجربات میں استعمال کیا جائے گا۔\nامریکا کی نیشنل سائنس فاؤنڈیشن کی مالی اعانت سے بننے والے اس سسٹم ZEUS پر 1 کروڑ 60 لاکھ ڈالر لاگت آئی ہے اور اس میں ٹائیٹینیم ایٹمز کا حامل 7 انچ بڑا سیفائر کرسٹل ہے جس کو ایسا بنانے میں چار برس سے زیادہ کا عرصہ لگا ہے۔\nZEUS کے پروجیکٹ منیجر فرینکو بایر کا کہنا تھا کہ جس سائز کا ٹائٹینیم سیفائر کرسٹ ان کے پاس ہے ایسے دنیا میں چند ہی ہیں۔",
        "published_date": "Thu, 22 May 2025 03:40:00 UTC",
        "source": "Express Urdu"
    },
    {
        "guid": "a5e96c1e7fc5b9feae6102dad976af81",
        "title": "ٹرمپ کے حکم پر عمل درآمد؛ امریکا میں ٹرانس جینڈر فوجیوں کو نکالنے کا عمل شروع",
        "link": "https://www.express.pk/story/2762506/us-army-transgender-soldier-record-2762506/",
        "image_url": "https://img.express.pk/logo/expresslogo.webp",
        "article": "امریکی فوج میں اپنی شناخت ٹرانس جینڈر کے طور پر کروانے والے اہلکاروں کے ریکارڈز کو پیدائش کے وقت کی جنس کے لحاظ سے درست کیا جا رہا ہے۔\nغیر ملکی خبر رساں ادارے ’رائٹرز‘ کے مطابق امریکی صدر ڈونلڈ ٹرمپ نے واضح کیا تھا کہ ملک میں صرف دو جنسیں (مرد اور عورت) ہی ہوں گی۔\nجس کے امریکی فوج میں شامل متعدد خواجہ سرا اہلکاروں کو نکالنے کا عندیہ بھی دیا گیا تھا جنھوں نے اپنی جنس تبدیل کروائی تھی۔\nجس کے بعد ایک ہدایت نامہ جاری کیا گیا ہے جس میں ٹرانس جینڈر فوجیوں کو نکالنے کا عمل شروع کرنے کے لیے مختلف اقدامات تجویز کیے گئے ہیں۔\nاس 14 صفحات پر مشتمل میمو میں کمانڈرز کو ہدایت کی گئی ہیں کہ وہ تمام فوجیوں کے ذاتی ریکارڈز کو ان کی پیدائش کے وقت کی جنس کے مطابق اپ ڈیٹ کریں۔\nمیمو اسیے دیگر اقدامات پر بھی عمل درآمد کرانے کا کہا گیا ہے جن کا مقصد ٹرانس جینڈر فوجیوں کو ملازمت سے فارغ کرنا ہے۔\nیاد رہے کہ رواں ماہ سپریم کورٹ نے پینٹاگون کو ٹرانس جینڈر افراد کی فوج میں ملازمت پر پابندی نافذ کرنے کی اجازت دی تھی۔\nپینٹاگون اب اُن ٹرانس جینڈر فوجیوں کو نکالنا شروع کرے گا جو خود سے استعفیٰ نہیں دیتے۔ ایسے تمام فوجیوں کو 6 جون تک کا وقت دیا گیا تھا۔\nواضح رہے کہ امریکی فوج اور نیشنل گارڈ میں اس وقت 4 ہزار 240 ٹرانس جینڈر اہلکار موجود ہیں۔ یہ بھرتیاں جوبائیڈن دور میں ٹرانس جینڈر کو فوج میں شمولیت کی اجازت دینے پر ہوئی تھیں۔",
        "published_date": "Thu, 22 May 2025 03:40:00 UTC",
        "source": "Express Urdu"
    },
    {
        "guid": "47f4a90ca7f1ec19bb4a9d97ffd8ec16",
        "title": "اسلام آباد میں گداکروں کے خلاف کریک ڈاؤن، 23 بھکاری گرفتار",
        "link": "https://www.express.pk/story/2762505/islamabad-crack-down-again-beggars-2762505/",
        "image_url": "https://img.express.pk/logo/expresslogo.webp",
        "article": "اسلام آباد میں انتظامیہ نے رات گئے انسداد گداگری کے تحت کارروائیاں کرتے ہوئے 23 بھیک مانگنے والے فقیروں کو گرفتار کرلیا۔\nایکسپریس نیوز کے مطابق انتظامیہ نے بدھ کی شب انسداد گداگری مہم کے تحت وفاقی دارالحکومت کے بلیو ایریا میں کریک ڈاؤن کیا جس کے دوران مجموعی طور پر 23 گداگروں کو حوالات منتقل کر دیا گیا۔\nگرفتار کیے گئے گداگروں میں 8 خواتین،  5 بچے اور 10 مرد گداگر شامل ہیں۔ ڈی اسلام آباد کی انسداد گداگری مہم کے تحت کارروائیاں تیز کرنے کی ہدایت کرتے ہوئے شہریوں سے تعاون کی اپیل کردی۔\nڈپٹی کمشنر عرفان میمن نے شہریوں سے کہا کہ اسلام آباد میں جہاں بھی گداگر دیکھیں فی الفور ڈی سی ہیلپ لائن پر اطلاع دیں، پیشہ ور گداگروں کے خاتمے میں ضلعی انتظامیہ کا ساتھ دیں۔",
        "published_date": "Thu, 22 May 2025 03:40:00 UTC",
        "source": "Express Urdu"
    },
    {
        "guid": "312917db2526a99c86f24be4507d487b",
        "title": "چرس کے الزام پر ایمل ولی چیئرمین پی ٹی اے پر برس پڑے، تلخ جملوں کا تبادلہ",
        "link": "https://www.express.pk/story/2762500/aimal-wali-and-chairman-pta-2762500/",
        "image_url": "https://img.express.pk/logo/expresslogo.webp",
        "article": "چیئرمین پی ٹی اے کی جانب سے چرس کے استعمال کے الزام پر سینیٹر ایمل ولی خان اجلاس میں مشتعل ہوگئے اور انہوں نے معافی مانگنے کا مطالبہ کردیا۔\nایکسپریس نیوز کے مطابق سینیٹ قائمہ کمیٹی میں سینیٹر ایمل ولی خان اور چیئرمین پی ٹی اے حفیظ الرحمان کے درمیان شدید تلخ کلامی ہوئی۔ چیئرمین پی ٹی اے نے سینیٹر ایمل ولی خان پر چرس کا سگریٹ پینے کا الزام عائد کردیا اور طنز کرتے ہوئے تقاضا کردیا کہ مجھے بھی چرس کا سگریٹ دیں۔\nسینیٹر ایمل ولی خان چیئرمین پی ٹی اے کے طنز پر بھڑک اٹھے اور کہا کہ آپ کو تکلیف کیا ہے؟ ایک سرکاری ملازم مجھے کیسے کہہ سکتا ہے کہ تم چرس پی کر آئے ہو، ایک سرکاری افسر کا یہ انداز بالکل قابل قبول نہیں آپ کو یہ جرأت کس نے دی ہے کہ ایسے بات کریں۔\nچیئرمین پی ٹی اے نے غلطی کا اعتراف کیا اور کہا کہ مجھ سے غلطی ہوگئی اور ایمل ولی خان سے بار بار معافی مانگتے رہے۔\nسینیٹر ایمل ولی خان نے کہا کہ اگر آپ چرس اور شراب پیتے ہیں تو ایسی باتیں کیا کریں، ایمل ولی خان نے قائمہ کمیٹی سے چیئرمین پی ٹی اے کے خلاف کارروائی کا مطالبہ کردیا اور کہا کہ چیئرمین پی ٹی اے اجلاس میں رہے گا یا میں رہوں گا اس پر چیئرمین پی ٹی اے قائمہ کمیٹی کا اجلاس چھوڑ کر چلے گئے۔\nچیئرمین قائمہ کمیٹی آغا شاہ زیب درانی نے کہا کہ چیئرمین پی ٹی اے کے رویے کی مذمت کرتے ہیں۔ انہوں نے سینیٹر ایمل ولی کی ہی نہیں قائمہ کمیٹی کی توہین کی ہے۔\nچیئرمین قائمہ کمیٹی نے معاملہ وزیراعظم کے سامنے اٹھانے کا فیصلہ کیا اور کہا کہ وزیراعظم چیئرمین پی ٹی اے کے خلاف ایکشن لیں۔ انہوں ںے قائمہ کمیٹی کی سیکریٹری آئی ٹی کو بھی نوٹس لینے کی ہدایت کی۔\nبعد ازاں سینیٹر ایمل ولی نے کہا کہ صرف معافی سے کام نہیں چلے گا اور اب چیئرمین پی ٹی اے کو استعفیٰ دینا ہوگا۔ انہوں نے چیئرمین پی ٹی اے کے خلاف تحریک استحقاق لانے اور وزیراعظم کو اپنے تحفطات سے آگاہ کرنے کا بھی اعلان کیا۔",
        "published_date": "Thu, 22 May 2025 03:40:03 UTC",
        "source": "Express Urdu"
    },
    {
        "guid": "e463ac798c3a6ba19a35c326030dedcf",
        "title": "برطانیہ نے خضدار میں بچوں کی بس پر بزدلانہ حملے کی مذمت کردی",
        "link": "https://www.express.pk/story/2762499/britain-strongly-condemned-cowardly-attack-on-school-van-2762499/",
        "image_url": "https://img.express.pk/logo/expresslogo.webp",
        "article": "پاکستان میں تعینات برطانیہ کی ہائی کمشنر نے کہا ہے کہ خضدار میں بچوں کی وین پر بزدلانہ دہشت گرد حملے کی مذمت کرتا ہے۔\nسماجی رابطے کی ویب سائٹ ایکس (سابق ٹوئٹر) پر جاری بیان میں اسلام آباد میں برطانوی ہائی کمشنر جین میریٹ نے کہا کہ برطانیہ خضدار میں بچوں کی وین پر بزدلانہ دہشت گرد حملہ کی شدید مذمت کرتا ہے۔\nانہوں نے کہا کہ بچوں کی شہادت اور بچوں کو نشانہ بنائے جانے پردلی طور پرغمگین اورافسردہ ہیں۔\nبرطانوی ہائی کمشنر نے کہا کہ ہماری ہمدردیاں سوگوار خاندانوں اور اس سے متاثر ہونے والوں کے ساتھ ہیں اور ہر قسم کی دہشت گردی کی شدید مذمت کرتے ہیں۔\nخیال رہے کہ بلوچستان کے علاقے خضدار میں اسکول بس پر حملے کے نتیجے میں 3 معصوم بچے اور دو جوان شہید اور 53 افراد زخمی ہوئے، جن میں 39 بچے شامل ہیں اور  8 کی حالت نازک ہے۔",
        "published_date": "Thu, 22 May 2025 03:40:03 UTC",
        "source": "Express Urdu"
    },
    {
        "guid": "2bcc94708deb499956f0bcd77e113a75",
        "title": "پاکستان اور بھارت کو فوری جنگ بندی کرنے اور تجارت کرنے کو کہا، صدرٹرمپ",
        "link": "https://www.express.pk/story/2762498/donald-trump-pakistan-india-ceasefire-2762498/",
        "image_url": "https://img.express.pk/logo/expresslogo.webp",
        "article": "امریکی صدر صدرٹرمپ نے جدید ترین میزائل دفاعی نظام گولڈن ڈوم کے منصوبے کا باضابطہ اعلان کر دیا۔\nعالمی خبر رساں ادارے کے مطابق گولڈن ڈوم منصوبے کا اعلان کرتے ہوئے امریکی صدر نے کہا کہ اس کا مقصد بیرونی میزائل حملوں سے ملک کو محفوظ بنانا ہے۔\nصدر ٹرمپ نے گولڈن ڈوم نظام کی خصوصیات بتاتے ہوئے کہ اس کے کچھ حصے زمین کے گرد مدار میں ہوں گے۔\nامریکی صدر نے مزید کہا کہ اس گولڈن ڈوم منصوبے کا وعدہ الیکشن مہم کے دوران کیا تھا کہ ملک کو ایک جدید ترین دفاعی شیلڈ فراہم کریں گے۔\nانھوں نے مزید کہا کہ گولڈن ڈوم منصوبے پر مجموعی طور پر 175 ارب ڈالر کی لاگت آئے گی جب کہ موجودہ دفاعی بجٹ بل میں اس نظام کے لیے ابتدائی طور پر 25 ارب ڈالر مختص کیے گئے۔\nصدر ٹرمپ نے زور دیا کہ اس منصوبے کی تمام تر، تیاری کا سامان اور ٹیکنالوجی صرف امریکا میں تیار کی جائے گی۔\nاس موقع پر صدر ٹرمپ نے ایک بار پھر پاکستان اور بھارت کے درمیان سیزفائر کروانے سے متعلق اپنے کردار کا زکر کیا۔\nٹرمپ کے بقول انھوں نے پاکستان اور بھارت کی قیادت سے کہا کہ جنگ ختم کریں اور آئیں تجارت کریں۔\nامریکی صدر نے کہا کہ میں نے دونوں ممالک سے سیز فائر پر زور دیتے ہوئے اس جنگ کو اب ختم کرنے کی اپیل کی تھی اور اس کے عوض تجارت کا وعدہ کیا تھا۔",
        "published_date": "Thu, 22 May 2025 03:40:06 UTC",
        "source": "Express Urdu"
    },
    {
        "guid": "f0c02af7cdfc0d163171df8785147af0",
        "title": "قومی اتحاد کے ساتھ اب بھارتی حمایت یافتہ دہشت گردوں کیخلاف حتمی جنگ لڑی جائے گی، سول و عسکری قیادت",
        "link": "https://www.express.pk/story/2762497/pm-and-air-chief-marshal-visit-queeta-and-meets-khuzdar-injured-2762497/",
        "image_url": "https://img.express.pk/logo/expresslogo.webp",
        "article": "وزیراعظم اور فیلڈ مارشل سید عاصم منیر نے کوئٹہ کا دورہ کیا اور خضدار دھماکے میں زخمی ہونے والے اسکول سے بچوں کی عیادت کی ہے۔\nوزیراعظم ہاؤس کی جانب سے جاری اعلامیے میں بتایا گیا ہے کہ خضدار میں بچوں کی اسکول وین پر ہونے والے دہشت گردانہ حملے کے بعد وزیراعظم، فیلڈ مارشل نے کوئٹہ کا دورہ کیا۔\nوزیر اعظم، آرمی چیف نے زخمیوں کی عیادت کی اس موقع پر وزیر دفاع خواجہ آصف،وزیر داخلہ محسن نقوی،وزیر اطلاعات عطاء تارڑ اور وزیراعلیٰ بلوچستان سرفراز بگٹی بھی ہمراہ تھے۔\nفیلڈ مارشل سید عاصم منیر اور وزیر اعظم شہباز شریف کا بچوں کی شہادت افسوس کا اظہار کرتے ہوئے زخمیوں کی جلد صحت یابی کی دعا کی۔\nوزیراعظم نے کہا کہ اسکول جانے والے بچوں پر یہ دہشت گردانہ حملہ انتہائی شرم ناک ہے، بھارت نے شکست کے بعد یہ بزدلانہ شرم ناک حملہ کرایا ہے۔\nانہوں نے کہا کہ عالمی برادری اسکول بچوں پر کئے جانے والے بزدلانہ حملہ کا نوٹس لے۔ وزیراعظم کا کہنا تھا کہ پوری قوم دہشت گردی کے خاتمہ کے لئے افواج پاکستان، قانون نافذ کرنے والے اداروں کے ساتھ کھڑی ہے۔\nانہوں نے کہا کہ ایسے بزدلانہ حملوں سے بلوچوں اور پٹھانوں کے حوصلے پست نہیں کئے جاسکتے۔\nاس موقع پر وزیر اعلیٰ بلوچستان اور کمانڈر کوئٹہ کور نے واقعے پر بریفنگ دی۔ حملے کے نتیجے میں 3 معصوم بچے اور 2 جوان شہید ہوئے جبکہ 53 افراد زخمی ہوئے، جن میں 39 بچے شامل ہیں، جن میں سے 8 کی حالت نازک ہے۔\nوزیراعظم اور فیلڈمارشل کو دی گئی بریفنگ میں بتایا گیا کہ فتنہ الہندوستان بھارت سرکار کی حمایت یافتہ نے بزدلانہ دہشت گرد حملہ کیا۔\nوزیراعظم اور اعلیٰ سول و عسکری قیادت نے معصوم جانوں کے ضیاع پر گہرے دکھ اور رنج کا اظہار کرتے ہوئے کہا کہ بھارتی سرپرستی میں کام کرنے والے دہشت گرد گروہوں کی اس سفاکانہ کارروائی سے نہ صرف دہشت گردی کی اصل تصویر دنیا کے سامنے بے نقاب ہوئی ہے بلکہ یہ حملہ اخلاقی اقدار اور انسانیت کے خلاف کھلی بغاوت ہے۔\nسول و عسکری قیادت نے کہا کہ ایسے گروہ جو نسلی بنیادوں کا جھوٹا لبادہ اوڑھ کر دہشت گردی کر رہے ہیں، نہ صرف بھارت کے ریاستی مقاصد کے آلہ کار ہیں بلکہ بلوچ اور پشتون عوام کی روایتی غیرت، امن پسندی اور اقدار کی بھی توہین کرتے ہیں۔\nوزیراعظم شہباز شریف نے عالمی برادری سے مطالبہ کیا کہ وہ بچوں کو نشانہ بنانے جیسے غیر انسانی فعل کی شدید مذمت کرے اور بھارت کی جانب سے دہشت گردی کو بطور خارجہ پالیسی استعمال کرنے کے رجحان کا نوٹس لے۔\nانہوں نے کہا کہ پاکستان کی سیکیورٹی فورسز اور قانون نافذ کرنے والے ادارے اس بربریت میں ملوث عناصر کو انصاف کے کٹہرے میں لائیں گے۔ وزیراعظم نے کہا کہ پوری قوم اپنی مسلح افواج اور اداروں کے ساتھ یکجہتی میں کھڑی ہے اور دہشت گردی کے خاتمے کے عزم میں متحد ہے۔\nوزیراعظم اور آرمی چیف نے زور دیا کہ جیسے قوم نے حالیہ بھارتی جارحیت کے مقابلے میں جرات و یکجہتی کا مظاہرہ کیا، اسی جذبے سے بھارت کے حمایت یافتہ دہشت گردی کے نیٹ ورک کے خلاف حتمی اور فیصلہ کن جنگ لڑی جائے گی۔",
        "published_date": "Thu, 22 May 2025 03:40:06 UTC",
        "source": "Express Urdu"
    },
    {
        "guid": "c0c1ab9ceaa9e9f44478ad898b1140fb",
        "title": "پی ایس ایل کوالیفائر: کوئٹہ گلیڈی ایٹرز نے اسلام آباد یونائیٹڈ کو شکست دیکر فائنل میں جگہ بنالی",
        "link": "https://www.express.pk/story/2762496/psl-10-quetta-gladiators-set-islamabad-united-a-target-of-210-runs-2762496/",
        "image_url": "https://img.express.pk/logo/expresslogo.webp",
        "article": "ایچ بی ایل پی ایس ایل 10 کے پہلے کوالیفائر میں کوئٹہ گلیڈی ایٹرز نے اسلام آباد یونائیٹڈ کو 30 رنز سے شکست دے کر فائنل میں جگہ بنالی۔\nلاہور میں کھیلے گئے میچ میں یونائیٹڈ کی ٹیم 210 رنز کے تعاقب میں 20 ویں اوور میں 179 رنز بنا کر آؤٹ ہوگئی۔\nیونائیٹڈ کی جانب سے صاحبزادہ فرحان 52 رنز بنا کر نمایاں رہے۔ سلمان آغا 44، رسی وین ڈر ڈوسین 35، کپتان شاداب خان 16، عماد وسیم 5، جیمی نیشم 1جبکہ نسیم شاہ اور ایلکس ہیلز بغیر کوئی رن بنائے آؤٹ ہوئے۔\nگلیڈی ایٹرز کی جانب سے عثمان طارق نے 3، محمد عامر اور فہیم اشرف نے 2، 2 جبکہ ابرار احمد اور محمد وسیم نے 1، 1 وکٹ حاصل کی۔\nاس سے قبل ٹاس جیت کر پہلے بیٹنگ کرتے ہوئے کوئٹہ گلیڈی ایٹرز کی ٹیم نے مقررہ اوورز میں 6 وکٹوں کے نقصان پر 209 رنز اسکور کیے۔\nگلیڈی ایٹرز کی جانب سے دنیش چندیمل 48 رنز ناٹ آؤٹ بنا کر نمایاں رہے۔ فہیم اشرف 45، فن ایلن 41، اویشکا فرننڈو 32، رائلی روسو 16، کپتان سعود شکیل152 اور حسن نواز 6 رنز بنا کر آؤٹ ہوئے۔",
        "published_date": "Thu, 22 May 2025 03:40:06 UTC",
        "source": "Express Urdu"
    },
    {
        "guid": "0c798496cbd3b5b8346fb7bfccfad3cd",
        "title": "پنجاب اسمبلی میں بھارتی جارحیت کے شہداء سے اظہارِ یکجہتی، شمعیں روشن کی گئیں",
        "link": "https://www.express.pk/story/2762495/candles-were-lit-in-punjab-assembly-to-express-solidarity-with-the-martyrs-of-indian-aggression-2762495/",
        "image_url": "https://img.express.pk/logo/expresslogo.webp",
        "article": "پنجاب اسمبلی کے احاطے میں بھارتی جارحیت کے شہداء سے اظہارِ یکجہتی کے لیے ایک پروقار تقریب کا انعقاد کیا گیا۔ تقریب کا اہتمام ینگ پارلیمنٹرین فورم نے کیا، جس میں اسپیکر پنجاب اسمبلی ملک محمد احمد خان، فورم کی چیئرپرسن آمنہ شیخ سمیت دیگر اراکینِ اسمبلی نے شرکت کی۔\nاس موقع پر شرکاء نے بھارتی جارحیت کے خلاف جانوں کا نذرانہ پیش کرنے والے شہداء کی یاد میں شمعیں روشن کیں اور دو منٹ کی خاموشی اختیار کر کے ان کو خراجِ عقیدت پیش کیا۔ تقریب میں شہداء کے ایصالِ ثواب کے لیے فاتحہ خوانی بھی کی گئی۔\nتقریب کا مقصد قومی یکجہتی اور شہداء کی قربانیوں کو یاد رکھنا تھا جبکہ مقررین نے اس موقع پر اس عزم کا اعادہ کیا کہ وطن عزیز کے دفاع کے لیے کسی قربانی سے دریغ نہیں کیا جائے گا۔",
        "published_date": "Thu, 22 May 2025 03:40:06 UTC",
        "source": "Express Urdu"
    },
    {
        "guid": "e2039fc6bcafa33951576cc92fe8aa62",
        "title": "کراچی؛ لیاری یونیورسٹی میں آئندہ سیشن سے نرسنگ اور ڈی پی ٹی پروگرام شروع کرنے کا فیصلہ",
        "link": "https://www.express.pk/story/2762494/karachi-lyari-university-decides-to-start-nursing-and-dpt-programs-from-next-session-2762494/",
        "image_url": "https://img.express.pk/logo/expresslogo.webp",
        "article": "شہید بینظیر بھٹو یونیورسٹی لیاری نے روایتی تعلیم سے پیشہ ورانہ تعلیم کی جانب سفر شروع کرتے ہوئے بی ایس نرسنگ اور ڈی پی ٹی (ڈاکٹر آف فزیکل تھراپی) پروگرام شروع کرنے کا فیصلہ کیا ہے۔\n اس سلسلے میں دونوں پروگرامز کی یونیورسٹی کی اکیڈمک کونسل سے منظوری حاصل کرلی گئی ہے اور مالیاتی امور کے حوالے سے اس سلسلے میں متعلقہ اتھارٹی سے منظوری کے بعد آئندہ تعلیمی سیشن 2026 کے لیے مذکورہ دونوں پروگرام میں داخلے دیے جانے کی تیاری کی جارہی ہے۔\n اس بات کا انکشاف لیاری یونیورسٹی کے وائس چانسلر پروفیسر حسین مہدی نے یونیورسٹی کے رجسٹرار کیپٹن (ر) رضا حیدر کے ہمراہ اپنے دفتر میں \" ایکسپریس\" سے بات چیت میں کیا۔\n اس موقع پر انھوں نے بتایا کہ سندھ ایچ ای سی کے اعتراض پر شعبہ بین الاقوامی تعلقات،  میڈیا سائنسز اور اسپورٹس سائنسز کے شعبوں میں داخلے روک دیے گئے تھے کیونکہ یہ شعبے بغیر مستقل اساتذہ کے ہی شروع کر دیے گئے تھے ہم نے ان شعبوں میں اساتذہ کی تقرری کے سلسلے میں وزیر اعلٰی سندھ سے اجازت مانگی ہے اور اتھارٹی کی منظوری آتے ہی ہم اشتہار جاری کر دیں گے امید ہے کہ تینوں متعلقہ شعبوں میں نئے سیشن کے لیے داخلے ہوسکیں گے۔\nدوسری جانب یونیورسٹی میں گزشتہ 10 برس سے الحاق شدہ تعلیمی اداروں سے فیس وصول نہ کرنے کا انکشاف بھی ہوا ہے اور یونیورسٹی گزشتہ 10 برسوں سے الحاق شدہ کالجوں کے طلبہ کے امتحانات اپنے ہی اخراجات پر لے رہی تھی جس سے یونیورسٹی کو خطیر مالی خسارہ ہو رہا تھا۔\nیونیورسٹی کے وائس چانسلر نے اس بات کی تصدیق کی ہے اور بتایا کہ موجودہ انتظامیہ متعلقہ الحاق شدہ کالجوں سے بقایاجات وصول کرنے میں کامیاب ہوگئی ہے اور اس کی مد میں گزشتہ 3 ماہ میں 35 لاکھ روپے کی وصولیاں کی گئی ہیں اس رقم کو یونیورسٹی کے ابتر انفراسٹرکچر پر خرچ کیا گیا۔\nشعبہ جات کی راہداریوں میں اور کمرہ جماعت میں لائٹنگ کی گئی، رنگ روغن کیا گیا فالس سیلنگ لگائی گئی ہے نیا سینڈیکیٹ ہال بنایا گیا ہے جہاں روداد کی ریکارڈنگ کا انتظام بھی ہے اساتذہ کے بیٹھنے کے لیے معیاری نشست گاہ \" لیاری جینز\" کے نام سے بنائی گئی ہے جہاں خاص جمالیاتی حس کا خیال رکھا گیا ہے طلبہ کے لیے نیا اور معیاری کیفے ٹیریا بنایا جارہا ہے جبکہ جمنازیم ہال کی تزئین کی جارہی ہے۔\n وائس چانسلر نے بتایا کہ جب انہوں نے چارج سنبھال کر لیاری یونیورسٹی کا رخ کیا تو پہلے پہل انہیں ایسا محسوس ہوا کہ شاید وہ کسی غلط جگہ آگئے ہیں کلاس رومز میں پنکھے نہیں تھے بجلی کے تاریں لٹک رہی تھیں، چھتوں کا پلاسٹر جھڑ رہا تھا اور کھڑکیاں ٹوٹی ہوئی تھی یہ سب کچھ کسی یونیورسٹی کے شایان شان نہ تھا، لہٰذا وفاقی یا صوبائی حکومت سے کسی فنڈ کے بغیر اپنی مدد آپ کے تحت یونیورسٹی کی تعمیر و مرمت و تزئین و آرائش کے یہ کام کیے گئے ہیں تاکہ یہاں آنے والے طلبہ کو ایک بہتر اور معیاری تعلیمی ماحول مل سکے۔",
        "published_date": "Thu, 22 May 2025 03:40:07 UTC",
        "source": "Express Urdu"
    },
    {
        "guid": "e14671996571c8cca5618b9cedd5e76f",
        "title": "راولپنڈی؛ سوتیلی بہن سے زیادتی اور قتل کیس، ملزم کو مرتے دم تک پھانسی پر لٹکائے رکھنے کا حکم",
        "link": "https://www.express.pk/story/2762493/rawalpindi-rape-and-murder-case-of-step-sister-accused-ordered-to-hang-till-death-2762493/",
        "image_url": "https://img.express.pk/logo/expresslogo.webp",
        "article": "ایڈیشنل سیشن جج افشاں اعجاز صوفی نے ایک دل دہلا دینے والے مقدمے کا فیصلہ سناتے ہوئے سوتیلی بہن سے زیادتی اور اس کے بعد بیہمانہ قتل کے مجرم اظہر کو دو بار سزائے موت، سات سال قید اور لاکھوں روپے جرمانے کی سزائیں سنائیں۔ عدالت نے حکم دیا کہ مجرم کو اس وقت تک پھانسی کے پھندے پر لٹکایا جائے جب تک اس کی موت واقع نہ ہو۔\nعدالتی فیصلے کے مطابق، ملزم اظہر نے اپنی سوتیلی بہن نمرہ کو پہلے جنسی زیادتی کا نشانہ بنایا، پھر بے دردی سے قتل کر دیا۔ عدالت نے زیادتی کے جرم میں اظہر کو سزائے موت اور ایک لاکھ روپے جرمانہ، جبکہ قتل کے جرم میں بھی سزائے موت کے ساتھ دو لاکھ روپے جرمانہ عائد کیا۔\nاس کے علاوہ، شواہد مٹانے کی کوشش پر مجرم کو سات سال قید اور ایک لاکھ روپے اضافی جرمانے کی سزا سنائی گئی۔\nتھانہ روات پولیس نے یہ مقدمہ 25 اگست 2023 کو درج کیا تھا۔ شواہد اور گواہوں کی روشنی میں جرم ثابت ہونے پر عدالت نے فیصلہ سناتے ہوئے ملزم کو جیل منتقل کرنے کا حکم دیا۔",
        "published_date": "Thu, 22 May 2025 03:40:07 UTC",
        "source": "Express Urdu"
    },
    {
        "guid": "ded21f62db537c1e8985bfca4617876d",
        "title": "سوتیلی بہن سے زیادتی کرنے والے کو موت تک پھانسی کے پھندے پر لٹکانے کا حکم",
        "link": "https://www.express.pk/story/2762492/rawalpindi-court-sentence-rapist-step-sister-2762492/",
        "image_url": "https://img.express.pk/logo/expresslogo.webp",
        "article": "راولپنڈی میں سوتیلی بہن سے زیادتی اور بیہمانہ قتل کرنے والے بھائی کو عدالت نے دو بار سزائے موت اور 7 سال قید کی سزا سنادی۔\nراولپنڈی کی مقامی عدالت میں ایڈشنل سیشن افشاں اعجاز صوفی نے سوتیلی بہن سے زیادتی کرنے والے ملزم اور سوتیلے بھائی اظہر کو جرم ثابت ہونے پر2 مرتبہ سزائے موت 7سال قید سزا سنائی۔\nعدالت نے فیصلے میں لکھا کہ مجرم کو اس وقت تک پھانسی پھندہ پر لٹکائے رکھا جائے جب تک موت نا ہو۔\nاس کے علاوہ عدالت نے قتل کے جرم پر 2 لاکھ اور زیادتی کرنے پر 1 لاکھ روپے جرمانے کی سزا بھی سنائی۔ عدالت نے زیادتی اور قتل کے شواہد مٹانے کے جرم میں 7 سال قید 1 لاکھ روپے جرمانے کی سزا بھی سنائی ہے۔\nاستغاثہ کے مطابق مجرم سوتیلے بھائی اظہر نے سوتیلی بہن نمرہ سے پہلے زیادتی کی اور پھر اس کو بہیمانہ طریقے سے قتل کیا تھا۔ \nتھانہ روات پولیس نے 25اگست 2023 کو مقدمہ درج کیا تھا۔ عدالت سے سزا سنائے جانے کے بعد مجرم کو جیل منتقل کردیا گیا۔",
        "published_date": "Thu, 22 May 2025 03:40:07 UTC",
        "source": "Express Urdu"
    },
    {
        "guid": "d50ef7c9ab9457b79539c5bafccb34eb",
        "title": "افغان سرزمین سے پاکستان میں دہشت گردی قابل قبول نہیں، امیر جماعت اسلامی",
        "link": "https://www.express.pk/story/2762490/terrorism-from-afghan-soil-is-not-acceptable-says-ameer-jamaat-islami-2762490/",
        "image_url": "https://img.express.pk/logo/expresslogo.webp",
        "article": "جماعت اسلامی پاکستان کے امیر حافظ نعیم الرحمان نے افغان سرزمین سے پاکستان میں دہشت گردی ناقابل قبول قرار دیتے ہوئے دونوں حکومتوں پر زور دیا ہے کہ بامعنی مذاکرات کیے جائیں۔\nجماعت اسلامی پاکستان کے مرکز منصورہ سے جاری بیان کے مطابق امیر جماعت اسلامی حافظ نعیم الرحمان نے بلوچستان کے علاقے خضدار میں اسکول بس پر دہشت گردی کے حملے کی شدید الفاظ میں مذمت کرتے ہوئے شہدا کے درجات کی بلندی، لواحقین کے لیے صبر اور زخمیوں کی جلد صحت یابی کی دعا کی ہے۔\nانہوں نے کہا کہ دہشت گردوں نے معصوم بچوں کو نشانہ بنایا اور یہ بزدلی اور ظلم کی انتہا ہے۔\nحافظ نعیم الرحمان نے کہا کہ عوام کے جان و مال، عزت و آبرو کا تحفظ حکومت کی ذمہ داری ہے، وفاقی اور صوبائی حکومتیں اسے یقینی بنانے کے لیے فوری اقدامات کریں، بلوچستان اور خیبرپختونخوا میں دہشت گردی کے بڑھتے واقعات سے ہر پاکستانی مضطرب ہے۔\nان کا کہنا تھا کہ ملک میں قیام امن حکومت کی اولین ترجیح ہونا چاہیے، امن کے بغیر معاشی ترقی ممکن نہیں ہے۔\nانہوں نے کہا کہ دہشت گردی میں بھارت کی خفیہ ایجنسی را اور اسلام اور پاکستان دشمن عناصر ملوث ہیں۔\nامیر جماعت اسلامی نے کہا کہ حکومت اسکول بس حملے میں ملوث مجرموں اور ان کے پشت پناہوں کو منظرعام پر لائے اور ان کے خلاف سخت کارروائی کی جائے۔\nحافظ نعیم الرحمان نے کہا کہ اسلام آباد اور کابل بامعنی مذاکرات کریں، افغان سرزمین سے پاکستان میں دہشت گردی قابل قبول نہیں ہے۔\nان کا کہنا تھا کہ بلوچستان کے عوام کی محرومیاں دور کی جائیں اور انہیں ان کے جائز حقوق کی فراہمی یقینی بنائی جائے۔",
        "published_date": "Thu, 22 May 2025 03:40:07 UTC",
        "source": "Express Urdu"
    },
    {
        "guid": "c3aa4096cfa5227aab73529a617245f1",
        "title": "خیبرپختونخوا میں پولیو کے دو نئے کیسز رپورٹ",
        "link": "https://www.express.pk/story/2762488/two-polio-cases-reported-in-kp-2762488/",
        "image_url": "https://img.express.pk/logo/expresslogo.webp",
        "article": "خیبرپختونخوا کے ضلع بنوں اور لکی مروت میں پولیو کے دو نئے کیسز رپورٹ ہوئے ہیں اور قومی ادارہ صحت اسلام آباد کی ریجنل لیبارٹری نے تصدیق کی ہے۔\nمحکمہ صحت خیبرپختونخوا کے مطابق بنوں کی یونین کونسل سین تانگہ میں 28 ماہ کا بچہ اور لکی مروت کی یونین کونسل بخمل احمد زئی میں 26 ماہ کی بچی پولیو وائرس سے متاثر ہونے کی تصدیق ہوئی ہیں۔\nاس طرح رواں سال خیبرپختونخوا میں پولیو کیسز کی تعداد 5 ہو گئی ہے، جن میں بنوں سے دو، لکی مروت، تورغر اور ڈیرہ اسماعیل خان سے ایک ایک کیس شامل ہے۔\nخیال رہے کہ رواں سال ملک بھر میں پولیو کیسز کی مجموعی تعداد اب 10 ہو گئی، جن میں خیبرپختونخوا سے 5، سندھ سے 4 اور پنجاب سے ایک کیس رپورٹ ہوا ہے۔\nگزشتہ سال ملک بھر میں پولیو 74 کیسز رپورٹ ہو ئے تھے، جن میں بلو چستان سے 27، سندھ سے 23، خیبر پختونخوا سے 22  پنجاب اور وفاقی دارالحکومت اسلام آباد سے ایک، ایک پولیو کیس شامل تھا۔",
        "published_date": "Thu, 22 May 2025 03:40:08 UTC",
        "source": "Express Urdu"
    },
    {
        "guid": "8a2c0fc13f5c28383f0719f567931c74",
        "title": "سپریم کورٹ نے 6 ماہ میں  2024 تک کی سزائے موت کی تمام اپیلیں نمٹا دیں",
        "link": "https://www.express.pk/story/2762487/supreme-court-death-sentence-plea-2762487/",
        "image_url": "https://img.express.pk/logo/expresslogo.webp",
        "article": "سپریم کورٹ نے چھ ماہ میں سزائے موت کے ریکارڈ مقدمات کا فیصلہ کرتے ہوئے تمام اپیلیں نمٹا دیں۔\nسپریم کورٹ کے رجسٹرار کی جانب سے جاری اعلامیے کے مطابق چھ ماہ کے عرصے کے دوران سپریم  کورٹ نے 238سزائے موت کی زیر التواء اپیلوں کے فیصلے کیے۔\nاعلامیے کے مطابق چیف جسٹس یحییٰ آفریدی کے عہدہ سنبھالنے کے وقت سپریم کورٹ میں سزائے موت کی 410 اپیلیں تھیں، گزشتہ چھ ماہ کے دوران مزید 44 اپیلیں دائر ہونے سے مجموعی تعداد 454 ہو گئی تھی۔\nاعلامیے کے مطابق گزشتہ برس اسی مدت میں سپریم کورٹ نے 26سزائے موت کی اپیلوں کے فیصلے کیے گئے تھے۔ رجسٹرار سپریم کورٹ کے مطابق چیف جسٹس پاکستان نے فوجداری مقدمات نمٹانے کے لیے تین مستقل بینچ تشکیل دئیے ہیں۔\nاعلامیے میں بتایا گیا ہے کہ خصوصی بینچوں نے کئی ہفتے مسلسل کام کر کے سزائے موت کے مقدمات نمٹائے، پہلا بینچ جسٹس اطہر من اللہ کی سربراہی میں جسٹس عرفان سعادت خان اور جسٹس شہزاد ملک پر مشتمل تھا۔\nاسی طرح دوسرا بینچ جسٹس ہاشم کاکڑ کی سربراہی میں جسٹس اشتیاق ابراہیم اور جسٹس علی باقر نجفی پر مشتمل تھا اور تیسرا بینچ جسٹس نعیم افغان کی سربراہی میں جسٹس صلاح الدین پنور اور جسٹس عامر فاروق پر مشتمل تھا۔\nاعلامیے میں بتایا گیا ہے کہ سپریم کورٹ نے 2024 تک دائر ہونے والی سزائے موت کی تمام اپیلیں نمٹا دیں اور اب تک نئے سال کی 44 اپیلیں التوا ہیں۔\nاعلامیے میں کہا گیا ہے کہ اگلے مرحلہ میں عمر قید کی سزاؤں کے خلاف اپیلوں کو ترجیح دی جائے گی۔",
        "published_date": "Thu, 22 May 2025 03:40:08 UTC",
        "source": "Express Urdu"
    },
    {
        "guid": "https://www.bbc.com/urdu/articles/cx2jjz75158o#0",
        "title": "’ہارٹ سینڈر‘: پاکستانی ادارے امریکی شہریوں کو لوٹنے والے ہیکنگ نیٹ ورک کے ملتان میں موجود اراکین تک کیسے پہنچے؟",
        "link": "https://www.bbc.com/urdu/articles/cx2jjz75158o",
        "image_url": "https://ichef.bbci.co.uk/news/1024/branded_urdu/b3cb/live/c6805ea0-365f-11f0-96c3-cf669419a2b0.jpg",
        "article": "یہ 15 اور16 مئی کی درمیانی رات ساڑھے بارہ بجے کا وقت تھا۔ پاکستان کے صوبہ پنجاب کے ضلع ملتان میں سکیورٹی اداروں کے اہلکار ایک ہاؤسنگ سوسائٹی میں موجود تھے۔\nاُن کا ہدف اور مقصد ایک بین الاقوامی ہیکنگ نیٹ ورک کے لیے کام کرنے والے کارندوں کو گرفتار کرنا تھا۔ اس سے قبل جنوری 2025 میں امریکی تحقیقاتی ادارے فیڈرل بیورو آف انویسٹگیشن (ایف بی آئی) اور نیدرلینڈز کی پولیس نے کارروائی کرتے ہوئے اس نیٹ ورک کی 39 ویب سائٹس اور ان سے منسلک ویب سرورز بند کر دیے تھے۔\nامریکی محکمہ انصاف اور ایف بی آئی کے مطابق اس پاکستانی نیٹ ورک کو صائم رضا عرف ’ہارٹ سینڈر‘ نامی شخص چلا رہا تھا۔\nاُس رات نیشنل سائبر کرائم انوسٹیگیشن ایجنسی اور دیگر قانون نافذ کرنے والے اداروں کے اہلکار اسی نیٹ ورک کے اراکین کو گرفتار کرنے کی غرض سے ملتان کی ہاوسنگ سوسائٹی میں موجود تھے۔ حکام کو اطلاع ملی تھی کہ اس گروہ کے اراکین دو مکانوں میں موجود ہیں، جو ساتھ ساتھ واقع ہیں۔\nیہ خصوصی طور پر تشکیل کی گئی ٹیم لوکیٹر کے ساتھ ساتھ ایسے ڈیجیٹل آلات بھی لائی تھی جن کی مدد سے ملزمان کی گرفتاری کو ممکن بنایا جا سکتا تھا۔ اس ٹیم کا بنیادی ہدف اس نیٹ ورک کے مقامی سرغنہ کو گرفتار کرنا تھا۔ \nاس ٹیم میں شامل ایک اہلکار نے نام ظاہر نہ کرنے کی شرط پر بتایا کہ مقامی سرغنہ کے زیراستعمال موبائل فون کا پتہ چلا کر اس نمبر کو لوکیٹر میں فیڈ کیا گیا جس کے بعد انھیں اس نمبر کے موجودہ مقام کا علم ہوا۔\nکارروائی کا آغاز ہوا اور جلد ہی اس ٹیم کے مطابق گروہ میں شامل تمام افراد پکڑے گئے۔ لیکن جس سرغنہ کے نمبر کی مدد سے وہ اس جگہ تک پہنچے تھے، وہ نہیں پکڑا گیا۔ ٹیم کے لیے حیرانی کی بات یہ تھی کہ لوکیشن کے مطابق وہ نمبر اب بھی اسی جگہ پر تھا۔\nٹیم کے افراد نے گرفتار افراد سے بارہا سختی سے پوچھا کہ ’ہارٹ سینڈر‘ کہاں چھپا ہوا ہے لیکن وہ لاعلمی کا اظہار کرتے رہے۔ چھاپہ مار ٹیم کو یقین تھا کہ ان ہی دونوں گھروں میں کوئی ایک ایسا خفیہ کمرہ یا تہہ خانہ موجود ہے جہاں گروہ کا سرغنہ چھپا ہوا ہے۔\nچھاپہ مار ٹیم میں شامل ایک اہلکار نے بی بی سی اُردو کو بتایا کہ ’ان کی موجودگی میں لوکیٹر سرغنہ کی موجودگی کو ظاہر کر رہا تھا لیکن پھر کچھ دیر بعد اچانک لوکیٹر سے وہ نمبر غائب ہو گیا جس کا مطلب تھا کہ اس نے اپنا موبائل فون بند کر دیا اور وہ کہیں دور چلا گیا ہے۔‘\nاس ہاؤسنگ سوسائٹی میں موجود دونوں مکانوں سے گرفتار ہونے والے 14 ملزمان پر مبینہ طور پر امریکی شہریوں اور مالیاتی اداروں کو لوٹنے کا الزام ہے۔ ان ملزمان کو عدالت میں پیش کر کے اب اُن کا سات روزہ جسمانی ریمانڈ حاصل کر لیا گیا ہے۔\nنیشنل سائبر کرائم انویسٹیگیشن ایجنسی کے تفتیشی حکام نے عدالت میں دعویٰ کیا کہ امریکہ اور دیگر ممالک کے شہریوں اور مالیاتی اداروں کو لوٹنے میں استعمال ہونے والی تمام فشنگ ویب سائٹس کو ٹریک کر لیا گیا ہے اور اس گروہ سے منسلک 21 افراد کے خلاف مقدمات کا اندراج کر لیا گیا ہے۔\nنیشنل سائبر کرائم انویسٹیگیشن ایجنسی کے تفتیشی حکام نے عدالت کو بتایا کہ اس ہائی پروفائل کیس کی تحقیقات کے لیے آٹھ رکنی جوائنٹ انویسٹی گیشن ٹیم تشکیل دی گئی ہے جو ملزمان سے پوچھ گچھ کر رہی ہے۔\nحکام کے مطابق ملزمان کے زیراستعمال متعدد کمپیوٹرز، لیپ ٹاپ، موبائل فون، الیکٹرانک آلات اور کچھ مشینیں قبضے میں لے لی گئی ہیں جبکہ اس کے علاوہ گروہ سے چند لگژری گاڑیاں بھی قبضے میں لے لی گئی ہیں۔ حکام کے مطابق جو گھر اس گروہ کے زیراستعمال تھے انھیں سیل کر دیا گیا ہے۔\nتفتیشی حکام نے عدالت کو بتایا کہ گروہ کے خلاف ایک ایف آئی آر درج کر لی گئی ہے جبکہ اینٹی منی لانڈرنگ سمیت دیگر الزامات کے تحت مزید مقدمات درج کیے جا سکتے ہیں۔ 15 ملزمان کے نام ایگزٹ کنٹرول لسٹ میں بھی شامل کر دیے گئے ہیں۔\nحکام کے مطابق ملزمان سے تفتیش میں انکشاف ہوا کہ گروہ کے سرغنہ نے دونوں گھروں کے بالکل عقب میں بھی دو مکان کسی اور شخص کے نام پر کرائے پر لے رکھے تھے۔\nنیشنل سائبر کرائم انویسٹیگیشن ایجنسی کے ایڈیشنل ڈائریکٹر عبدالغفار نے بتایا کہ ’دو مکانات میں گروہ کے اراکین کام کرتے تھے اور سرغنہ نے ان تک رسائی کے لیے ایک چھوٹا سا راستہ رکھا ہوا تھا۔‘\nان کے مطابق ’جب چھاپہ مارا گیا تو سرغنہ پیچھے والے مکان کی طرف اسی راستے سے فرار ہونے میں کامیاب ہو گیا اور جب اسے اندازہ ہوا کہ اس کی لوکیشن ٹریس کی جا رہی ہے تو اس نے فون بند کیا اور فرار ہو گیا۔‘\nعبدالغفار کے مطابق ’سرغنہ کی گرفتاری کے لیے بڑے پیمانے پر کوششیں کی جا رہی ہیں۔‘ انھوں نے کہا کہ ’ملک کے تمام ائیرپورٹس پر اس کا ڈیٹا موجود ہے اور گرفتاری کی کوشش کی جا رہی ہے۔‘\nایڈیشنل ڈائریکٹر عبدالغفار کا مزید کہنا تھا کہ ’زیرحراست ملزمان سے دوران تفتیش اس بات کا انکشاف ہوا ہے کہ اس گروہ نے 2011 میں سپریم کورٹ آف پاکستان کی ویب سائٹ بھی ہیک کی تھی۔‘\nان کا دعویٰ ہے کہ ’ہارٹ سینڈر‘ نامی گروہ نے ڈریم کلراور پاک ہیک ڈاٹ کام کے نام سے ویب سائٹ بنائی ہوئی تھی اور انھوں نے مبینہ طور پر 780 ویب سائٹس ہیک کیں۔‘\nان کے مطابق یہ گروہ ’شفا گارڈن‘ نامی ایک کمپنی چلا رہا تھا جس کی آڑ میں اپنا اصل کام یعنی مالیاتی فراڈ اور سائبر کرائم کرتے تھے۔\nعبدالغفار کا کہنا ہے کہ ’اس گروہ کو دو لوگ چلاتے تھے جن میں سے ایک کی گرفتاری کے لیے چھاپہ مارا گیا جبکہ دوسرا، جس کا نام امریکی محکمہ انصاف کی طرف سے پہلی بار 30 جنوری کو جاری کیا گیا، کا اصلی نام کچھ اور ہے لیکن وہ اپنے ایک دوست کا نام استعمال کرتا تھا۔‘\nان کا دعویٰ ہے کہ ’صائم رضا اس کی سرگرمیوں سے لاعلم تھا۔‘ ان کے مطابق یہ سرغنہ ایک دہائی سے زائد عرصے سے جعل سازی اور سپام آپریشنز میں ملوث ہے۔\nان کے مطابق ’اسی گروہ کے خلاف ماضی میں بھی کارروائی کی گئی جس کے دوران چھ ملزمان کو لاہور جبکہ آٹھ ملزمان کو ملتان سے گرفتار کیا گیا۔‘\nپاکستان میں اس گروہ کے خلاف حال ہی میں کارروائی کی گئی ہے لیکن امریکی محکمہ انصاف 30 جنوری کو سائٹس ہیکنگ ٹولز بیچنے اور مالی فراڈ کرنے والے پاکستانی گروہ کے خلاف کریک ڈاؤن کا باقاعدہ اعلان کر چکا ہے۔ امریکی محمکہ انصاف کے مطابق یہ کارروائی ہالینڈ کے حکام کے تعاون سے کی گئی ہے، جس میں سائبر کرائم نیٹ ورک کو مکمل طور پر ختم کرنے کا دعویٰ کیا گیا۔\nاس بارے میں پاکستان کی نیشنل سائبر کرائم انویسٹیگیشن ایجنسی کے ایڈیشنل ڈائریکٹر نے بتایا کہ ’جب امریکی ادارے نے 30 جنوری کو اس گروہ کو بے نقاب کیا تو ہم نے گروہ کے گرد خفیہ طریقے سے گھیرا تنگ کرنے کے لیے کام شروع کیا، ملزمان کے بارے میں تفصیلات حاصل کی گئیں، اس کی سرگرمیوں کو مانیٹر کرنا شروع کیا جس سے ملزمان کو لگا کہ ہم پاکستانی قانون کی پکڑ میں نہیں آئیں گے، ہم نے ملزمان کے خلاف جب تمام ثبوت حاصل کر لیے تب اس گروہ پر ہاتھ ڈالا۔‘\nنیدرلینڈز کی پولیس کی جانب سے جنوری میں جاری بیان کے مطابق ’سنہ 2022 میں ایک علیحدہ تحقیقات کے دوران ایک ملزم کے کمپیوٹر سے جعلسازی میں استعمال ہونے والا ایک سوفٹ وئیر برآمد ہوا تھا جس کے بعد سائبر کرائم ٹیم نے تحقیقات شروع کی تھیں۔‘\nبیان میں کہا گیا ہے کہ اس سے قبل اس نیٹ ورک کے خلاف امریکہ میں پہلے سے ہی تحقیقات چل رہی تھیں۔\nنیدرلینڈز پولیس کے مطابق اس گروہ نے ’کریمنل ویب شاپس‘ کھولی ہوئی تھیں اور اس کے اشتہارات یوٹیوب پر بھی چلائے جا رہے تھے تاکہ ڈیجیٹل فراڈ میں استعمال ہونے والے ٹولز بیچے جا سکیں۔\nان ویب سائٹس پر ’سکیمپینز‘، ’سینڈرز‘ اور ’کوکی گریبرز‘ نامی ٹولز فروخت کیے جا رہے تھے۔\nنیدرلینڈر کی پولیس کا کہنا ہے کہ ’کوئی سائبر مجرم ان ٹولز کا استعمال کرتے ہوئے بڑی تعداد میں جعلسازی پر مبنی ای میلز ارسال کر سکتا ہے یا پھر ان کا استعمال کرتے ہوئے لوگوں کے آئی ڈی اور پاسورڈ حاصل کر سکتا ہے۔‘\nدوسری جانب امریکی محکمہ انصاف کا کہنا ہے کہ صائم رضا نیٹ ورک نے نہ صرف جعلسازی کے لیے استعمال کیے جانے والے ٹولز فروخت کیے بلکہ ان کے استعمال کو آسان بنانے کے لیے یوٹیوب پر ویڈیوز بھی اپلوڈ کیں۔\nنیدرلینڈز کی پولیس کا کہنا ہے کہ جعلسازی کے لیے استعمال ہونے والے ٹولز کے خریداروں میں ان کے ملک کے شہری بھی شامل ہیں اور ان تمام افراد کے خلاف بھی تحقیقات جاری ہیں۔\nامریکی محکمہ انصاف کا اپنے بیان میں کہنا ہے کہ ’منظم بین الاقوامی جرائم پیشہ گروہوں نے ان ٹولز کا استعمال کاروباری ای میلز کو نشانہ بنانے کے لیے کیا، جہاں سائبر مجرم جھانسہ دے کر متاثرہ کمپنیوں کو کسی تیسرے فریق کو پیسے ارسال کرنے پر مجبور کرتے تھے۔‘\nیہ پیسے دراصل مجرموں کے اکاؤنٹس میں ہی جا رہے ہوتے تھے اور اس کے نتیجے میں متاثرہ افراد کو مالی نقصانات اٹھانا پڑتے تھے۔\nامریکی محکمہ انصاف کی پریس ریلیز کے مطابق ’تحقیقات کے دوران یہ بات سامنے آئی کہ یہ نیٹ ورک 2020 سے سرگرم تھا اور امریکی شہریوں کو نشانہ بنا کر 30 لاکھ ڈالر سے زائد کا نقصان پہنچا چکا تھا۔‘\n’یہ ویب سائٹس فشنگ کٹس، سکیمنگ پیجز اور ای میل ایکسٹریکٹرز جیسے ہیکنگ ٹولز فروخت کر رہی تھیں جو کاروباری ای میل کمپرومائز فراڈ میں استعمال کیے جاتے تھے، ان ٹولز کے ذریعے کمپنیوں کو جعلی ادائیگیوں کے لیے دھوکا دیا جاتا تھا اور پیسے ہیکرز کے کنٹرول میں موجود اکاؤنٹس میں منتقل ہو جاتے تھے۔‘\nامریکی محکمہ انصاف کے مطابق ’اس گروہ پر دنیا بھر میں جرائم پیشہ افراد کو ہیکنگ ٹولز اور فراڈ کو ممکن بنانے والی خدمات فروخت کرنے کا الزام ہے اور اس نیٹ ورک نے ایک دہائی سے زیادہ عرصے تک آن لائن بازار چلائے، جس میں جعل سازی، میلویئر کی تقسیم اور بڑے پیمانے پر مالی فراڈ کو سہولت فراہم کی گئی۔‘\nامریکی محکمہ انصاف کی جانب سے کہا گیا تھا کہ ’اس گروہ نے نا صرف ہیکنگ ٹولز فروخت کیے بلکہ ان کے استعمال کے لیے جرائم پیشہ افراد کو تربیت بھی دی اور گروپ نے یوٹیوب پر ہدایات فراہم کیں جس میں جعل سازی کی تکنیک اور شناخت سے بچنے کے طریقوں کا مظاہرہ کیا گیا تھا، ان کے ٹولز کو اینٹی سپام اور سکیورٹی سافٹ ویئر کے ذریعے مکمل طور پر ناقابل شناخت کے طور پر مارکیٹ کیا گیا تھا۔‘",
        "published_date": "Thu, 22 May 2025 11:04:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvg99gdld39o#0",
        "title": "کیا ’بیوی کا زیادہ کمانا شوہر کو احساسِ کمتری میں مبتلا کرتا ہے؟",
        "link": "https://www.bbc.com/urdu/articles/cvg99gdld39o",
        "image_url": "https://ichef.bbci.co.uk/news/1024/branded_urdu/9c66/live/644ddd60-3719-11f0-96c3-cf669419a2b0.jpg",
        "article": "ڈیو کہتے ہیں ’جب بیوی سارا خرچ اٹھا رہی ہو تو مرد کی انا کو تھوڑی ٹھیس تو پہنچتی ہے۔‘\nوہ گھر پر رہ کر بچوں کی دیکھ بھال کرتے ہیں۔ ٹام بھی ایسی ہی صورتحال میں ہیں، وہ کہتے ہیں کہ جب لوگوں کو پتا چلتا ہے کہ میں گھر پر رہتا ہوں تو وہ مجھ پر تنقید کرتے ہیں۔ \nبرینڈن کہتے ہیں کہ ان کے رشتہ دار تو انھیں مذاق میں ’گھر کا نوکر‘ کہہ کر پکارتے ہیں۔\nیہ تاثرات ان مردوں کے ہیں جو باہر نوکری نہیں کرتے اور جن کی بیویاں گھر کا خرچ چلاتی ہیں۔ اگرچہ وقت کے ساتھ زیادہ خواتین معاشی طور پر خودمختار ہو رہی ہیں مگر معاشرے کی پرانی سوچ اب بھی زندہ ہے کہ مرد ہی نان نفقے کے ذمے دار ہیں۔ یہی سوچ اکثر مردوں میں شرمندگی، احساسِ کمتری اور ذہنی دباؤ کو جنم دیتی ہے۔\nپیسے اور طاقت کا آپس میں گہرا تعلق ہے۔ جب مرد کم کمانے لگیں تو انھیں محسوس ہوتا ہے کہ رشتے میں ان کی اہمیت یا ’مردانگی‘ کم ہو رہی ہے۔ تحقیق سے پتا چلتا ہے کہ ایسے شوہر جن کی بیوی زیادہ کماتی ہے، خود کو کم مطمئن اور کم خوداعتماد محسوس کرتے ہیں۔\nمزید حیرانی کی بات یہ ہے کہ زیادہ کمائی کے باوجود خواتین ہی اکثر گھر کا کام اور بچوں کی پرورش سنبھالتی ہیں۔ صنفی توقعات میں بہت آہستہ رفتار سے تبدیلی آ رہی ہیں۔ \nکچھ مردوں کو جب مجبوری میں یعنی نوکری چھوٹنے یا شہر بدلنے پر گھر کی دیکھ بھال کا کردار نبھانا پڑ جائے تو وہ شرمندگی اور ناکامی محسوس کرتے ہیں۔\nہیری بنٹن جو پہلے بطورِ کنسلٹنٹ کام کرتے تھے اور اب گھر پر رہنے والے والد ہیں، کہتے ہیں کہ نوکری کھونے کے بعد انھیں لگا جیسے ایک مرد، شوہر اور باپ کے طور پر ان کی شناخت چیلنج ہو گئی ہو۔ \nبعد میں وہ اپنے نئے کردار سے مطمئن ہو گئے لیکن اکثر مرد ایسے حالات میں ذہنی دباؤ کا شکار ہو جاتے ہیں۔\nسویڈن میں کی جانے والی ایک تحقیق سے پتا چلا کہ جن مردوں کی بیویاں زیادہ کمانے لگیں ان میں ذہنی بیماریوں کی تشخیص میں نمایاں اضافہ ہوا جبکہ خواتین پر ایسا اثر کم دیکھنے میں آیا۔\nکچھ مرد اپنی مردانگی یا ’برتری‘ واپس پانے کے لیے غلط راستے چنتے ہیں، جیسے بے وفائی۔ تحقیق سے پتا چلا ہے کہ جن مردوں کی بیویاں زیادہ کماتی ہیں، ان میں بے وفائی کا رجحان زیادہ ہوتا ہے۔۔۔ شاید اپنی انا بچانے کے لیے وہ ایسے راستے چنتے ہیں۔\nخواتین کے مقابلے میں مردوں کی ذہنی صحت، خوشی اور خوداعتمادی کا رشتہ ان کی نوکری سے جڑا ہوتا ہے۔ اس کی ایک وجہ کمزور سماجی روابط یا معاشرتی دباؤ بھی ہو سکتی ہے۔ گھر پر رہنے والے والد عموماً ماں کے مقابلے میں زیادہ تنہا محسوس کرتے ہیں۔\nاور یہ سوچ کہ جو خواتین زیادہ کماتی ہیں وہ طاقت حاصل کرنا چاہتی ہیں، غلط ہے۔۔۔ اکثر یہ صورتحال اس وقت پیدا ہوتی ہے جب مرد کی نوکری چلی جاتی ہے اور مجبوری میں عورت کو آگے آنا پڑتا ہے۔ لیکن چونکہ خواتین کی اوسط تنخواہ مردوں سے کم ہوتی ہے، اس لیے ایسے گھرانوں کی مجموعی آمدنی بھی اکثر کم ہوتی ہے۔ \nان تمام چیلنجز کے باوجود، کچھ مثبت پہلو بھی ہیں۔ ایسے والد جو کیریئر سے وقتی کنارہ کشی کرکے بچوں کے ساتھ وقت گزارتے ہیں، وہ بچوں سے زیادہ قریبی رشتہ بناتے ہیں۔\nتحقیق سے معلوم ہوا ہے کہ جب والدین بچے کی پیدائش پر چھٹی لیتے ہیں تو ان کی ازدواجی زندگی بھی زیادہ خوشگوار ہوتی ہے اور یہ رویہ آنے والی نسلوں میں برابری کی سوچ کو فروغ دیتا ہے۔\nسویڈن کی مثال اہم ہے جہاں پیٹرنٹی لیو نہ صرف لازمی ہو گئی بلکہ ان سے انکار اب سماجی طور پر معیوب سمجھا جاتا ہے۔ یہ ظاہر کرتا ہے کہ چاہے ابتدا میں مزاحمت کا سامنا ہی کیوں نہ ہو، پالیسیاں ثقافتی رویوں کو بدل سکتی ہیں۔\nعالمی سطح پر نئی نسل اب بھی تقسیم کا شکار ہے۔ ایک سروے کے مطابق جنریشن زی (18-28 سال کی عمر) کے نوجوان، لڑکیوں کے مقابلے میں کہیں زیادہ اس بات سے متفق ہیں کہ گھر پر رہنے والے باپ کی شخصیت میں تبدیلی آتی ہے۔  \nکئی نوجوان مرد یہ بھی سمجھتے ہیں کہ انھیں برابری کے لیے بہت زیادہ قربانیاں دینا پڑ رہی ہیں۔۔۔ شاید اس لیے کہ نوجوان خواتین تعلیم اور کیریئر میں تیزی سے آگے بڑھ رہی ہیں۔\nکنگز کالج لندن کی پروفیسر ہیجونگ چونگ کہتی ہیں کہ یہ سوچ نوجوان مردوں کے ’پیچھے رہ جانے‘ کے احساس سے جنم لیتی ہے۔ ایک اور پروفیسر روزی کیمبل کہتی ہیں کہ مردانگی کا تعریف دوبارہ اس انداز میں کرنے کی ضرورت ہے جو برابری کی حمایت کرے اور اس کے لیے کھلے الفاظ میں گفتگو اور مثبت مردانہ رول ماڈلز ضروری ہیں۔ \nوہ خبردار کرتی ہیں کہ اگر نسوانیت (فیمنزم) کی تعریف مبہم، ناقابلِ رسائی یا صرف چند طبقات تک محدود رہی، تو یہ ممکن ہے کہ کچھ مرد ایسے افراد کے اثر میں آ جائیں جو نفرت اور تعصب پر مبنی بیانیے کو فروغ دیتے ہیں۔\nتاہم امید کی کرن بھی موجود ہے۔ ایک نئی سوچ ابھر رہی ہے جسے ’رحم دل مردانگی‘ کہا جا رہا ہے جس میں مرد طاقت اور کنٹرول کے بجائے ہمدردی، محبت اور دیکھ بھال جیسے جذبات کو بھی خوش دلی سے اپناتے ہیں۔ \nصنف پر تحقیق کرنے والی محقق کارلا ایلیٹ کے مطابق اس سوچ کو فروغ دینے کے لیے ضروری ہے کہ مرد پرانی دقیانوسی سوچوں کو ترک کریں اور گھر کے مشکل، تھکا دینے والے کاموں میں برابری سے حصہ لیں۔\nمردوں کے لیے مخصوص پیٹرنٹی لیو والی پالیسیاں اس تبدیلی کو فروغ دے سکتی ہیں۔ لیکن صرف قوانین کافی نہیں۔۔۔ سماجی اور ثقافتی بیانیے بھی اسی قدر اہم ہیں۔ \nایلیٹ کہتی ہیں ’اگر مرد محسوس کرتے ہیں کہ ان کی خود اعتمادی بیوی کی آمدن سے متاثر ہو رہی ہے تو یہ دراصل اپنی سوچ پر غور کرنے اور روایتی صنفی خیالات کو چیلنج کرنے کا ایک موقع ہے۔‘\nجیسے جیسے خواتین کمائی کے میدان میں آگے بڑھ رہی ہیں، مردوں کو بھی ناصرف خاندان کی بہتری کے لیے بلکہ اپنی ذہنی اور جذباتی صحت کے لیے اپنی سوچ، کردار اور رویے بدلنے ہوں گے۔\nایک ایسا مستقبل جس میں کمائی اور دیکھ بھال کی ذمہ داریاں مرد و زن کے درمیان برابر تقسیم ہوں، یہ پرانی فرسودہ سوچ کو ختم کر سکتا ہے کہ ’گھر کا واحد کفیل صرف مرد ہے‘ اور اس کے نتیجے میں رشتوں میں زیادہ توازن اور خوشی ممکن ہو گی۔",
        "published_date": "Thu, 22 May 2025 14:37:21 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c8reedev58yo#0",
        "title": "یوکرینی فوج کے لیے مخبری کرنے والا جوڑا جو جعلی دستاویزات اور ربڑ کی ٹیوب کی مدد سے روسی فوج سے بچ نکلنے میں کامیاب ہوا",
        "link": "https://www.bbc.com/urdu/articles/c8reedev58yo",
        "image_url": "https://ichef.bbci.co.uk/news/1024/branded_urdu/4bb3/live/8fd2f980-34a2-11f0-bebc-f958f2f43d2b.jpg",
        "article": "سرگئی اور تاتیانا ووروکوف جب روس سے یوکرین کے ایک چھوٹے سے گاؤں منتقل ہوئے تو انھیں امید تھی کہ وہ ایک پرسکون زندگی گزار پائیں گے۔ لیکن حالات بالکل مختلف ثابت ہوئے۔\nروس کے یوکرین پر حملے کے بعد ان دونوں نے خود کو مقبوضہ علاقے میں پایا اور یوکرینی فوج کے لیے مخبر بننے کا فیصلہ کیا۔\nاس کے لیے انھیں حراست اور تفتیش کا سامنا کرنا پڑا اور بالآخر جعلی دستاویزات اور ربڑ کی ٹیوب کی مدد سے وہ یورپ بھاگنے میں کامیاب ہوئے۔\n2014 میں روس کی جانب سے کریمیا کا الحاق کیے جانے کے کچھ ہی عرصے بعد سرگئی اور تاتیانا نے فیصلہ کیا کہ وہ روس چھوڑ دیں گے۔\nایک طویل عرصے سے وہ صدر ولادیمیر پوتن کی قیادت میں ان کا ملک جس سمت جا رہا تھا اس بارے میں خوش فہمی کا شکار تھے۔ لیکن کریمیا کا غیر قانونی الحاق اور مشرقی یوکرین میں لڑائی نے سب کچھ بدل دیا۔\nسرگئی اب 55 سال کے ہیں۔ وہ کہتے ہیں، ’ہم (جنگ مخالف) احتجاجوں میں حصہ لیتے تھے لیکن جلد ہی ہمیں احساس ہو گیا کہ اس کا کوئی فائدہ نہیں۔‘\n’میں اپنے دوستوں اور جاننے والوں کو کہتا تھا کہ کریمیا کا الحاق اور (مشرقی یوکرین کے صنعتی علاقے) ڈونباس میں مدخلت صحیح نہیں۔۔۔۔ وہ کہتے کہ اگر تمھیں یہ سب پسند نہیں تو تم لوگ ملک چھوڑ کر جا سکتے ہو۔ تو ہم نے جانے کا فیصلہ کیا۔‘\n52 سالہ تاتیانا پیدا تو ڈونباس میں ہوئی تھیں لیکن اپنے شوہر کی طرح وہ بھی روسی شہری ہیں۔ وہ بتاتی ہیں کہ ان کے دفتر میں ان کے ساتھ کام کرنے والے ان کے کریملن مخالف نظریات کو پسند نہیں کرتے تھے۔ کریمیا کے الحاق کے بعد انھوں نے بالآخر اپنی نوکری چھوڑ دی۔\nاگلے پانچ برسوں تک دونوں میاں بیوی ہر چھ مہینے میں یوکرین جاتے تاکہ وہ ایک گھر تلاش کر پائیں۔\nبالآخر 2019 میں وہ دونوں جنوب مشرقی یوکرین کے خطے زاپورزہیا کے گاؤں نووولیوبیمیوکا میں جا کر بس گئے۔ اس گاؤں کی کل آبادی 300 افراد پر مشتمل تھی اور یہاں انھوں نے مال مویشی پالنے کا کام شروع کیا۔\nسرگئی کو لینڈ سروے کا کام بھی مل گیا۔ انھوں نے سوویت فوج میں گزارے اپنے وقت کے دوران اس کام میں مہارت حاصل کی تھی۔\n24 فروری، 2022 میں پہلی بار ان کے گھر کے اوپر سے روسی راکٹ گزرے۔ تاتیانا اس دن کو یاد کرتے ہوئے بتاتی ہیں کہ ’میں نے صبح سیٹی جیسی کوئی آواز سنی، جیسے کچھ اڑ کر جا رہا تھا اور میں باہر گئی۔‘\n’میرے گھر کے اوپر سے ایک راکٹ جا رہا تھا۔ میں انٹرنیٹ پر گئی کہ دیکھ سکوں کہ کیا ہو رہا ہے اور وہاں لکھا تھا کہ کیئو پر پہلے ہی بمباری ہو چکی ہے۔‘\n26 فروری تک زاپورزہیا کے دیگر جنوبی علاقوں کی طرح نووولیوبیمیوکا بھی روس کے قبضے میں جا چکا تھا۔\nابتدائی طور پر تو سرگئی اور تاتیانا کا قابض فوج سے سامنا نہیں ہوا۔ لیکن کچھ ہی دنوں میں جب روسی فوجی قافلہ ان کے گھر کے نزدیک سے گزرا تو تاتیانا نے اس بارے میں کچھ کرنے کا فیصلہ کیا۔\nقافلے کو گزرتے دیکھ کر وہ بھاگ کر گھر کے اندر گئیں، فون اٹھایا اور کیئو میں اپنے ایک جاننے والے کو پیغام بھیجا جن کے بارے میں انھیں معلوم تھا کہ ان کے یوکرینی سیکریٹ سروس میں جان پہچان تھی۔\nان کے واقف کار نے انھیں میسیجنگ ایپ ٹیلیگرام پر ایک خاص چیٹ بوٹ کا لنک بھیجا۔ چیٹ بوٹ کی جانب سے انھیں بتایا گیا کہ جلد ہی کوئی ان سے رابطہ کرے گا۔\nجوڑے سے کہا گیا کہ وہ اپنا محلِ وقوع اور انھوں نے جو فوجی سازوسامان اور الیکٹرونک وارفیئر سسٹم دیکھا ہے اس کی تفصیلات بتائیں خاص طور پر ٹینکوں اور میزائلوں کے بارے میں۔\nمحلِ وقوع کی مدد سے یوکرینی فوج کو روسی فوج کو ڈرونز اور توپخانے سے نشانہ بنانے میں مدد ملتی۔\nدونوں میاں بیوی کے روسی شہری ہونے کے باوجود تاتیانا کا کہنا ہے کہ ان کی نظر میں یہ غداری نہیں۔ ’اگر روس پر حملہ ہوا ہوتا اور ہم دشمن کے ساتھ کام کر رہے ہوتے تو یہ غداری ہوتی۔ لیکن کسی نے روس پر حملہ نہیں کیا تھا۔ یہ برائی کے خلاف جنگ تھی۔‘\nتاتیانا اور سرگئی کا اصرار ہے کہ انھوں نے جو معلومات فراہم کی تھیں اس کے نتیجے میں کسی شہری یا شہری تنصیبات کو نشانہ نہیں بنایا گیا۔\nسرگئی کہتے ہیں کہ ایک موقع پر یوکرینی فوج ایک بڑے ٹارگٹ کو نشانہ بنا سکتی تھی لیکن انھوں نے ایسا نہیں کیوں کہ اس سے لوگوں کے گھروں کو نقصان پہنچ سکتا تھا۔\nتقریباً دو مہنے تک سرگئی کو آرڈینیٹس جمع کرتے اور تاتیانا اسے اپنے فون کے ذریعے بھیجتیں۔ بعد ازاں وہ بڑی احتیاط کے ساتھ اپنے فون سے ان پیغامات کے تمام ثبوت مٹا دیتی تھیں۔\nیہ روسی جوڑا اپریل 2022 کے اواخر میں نووولیوبیمیوکا میں انٹرنیٹ بند ہونے تک کیئو میں موجود اپنے رابطہ کار سے رابطے میں رہا۔ تب تک مسلح افراد نے گاؤں میں آکر لوگوں کے گھروں میں داخل ہو کر تلاشی کا سلسلہ شروع کر دیا تھا۔\nوہ کئی مرتبہ سرگئی اور تاتیانا کے گھر بھی آئے۔ جب مسلح افراد ان سے پوچھتے کہ وہ مقبوضہ علاقہ چھوڑ کر کیوں نہیں گئے تو وہ یہی جواب دیتے کہ ’ہم کہاں جائیں گے؟‘\nوہ واپس روس نہیں جانا چاہتے تھے اور انھیں اپنے روسی دستاویزات کے ساتھ یوکرین کے غیر مقبوضہ علاقوں میں داخل نہیں ہونے دیا جاتا۔ سب سے بڑھ کر وہ جہاں تھے وہاں انھیں گھر جیسا محسوس ہوتا تھا اور وہ جنگ میں یوکرین کی مدد جاری رکھنا چاہتے تھے۔\nسرگئی کی گرفتاری کے ساتھ یہ سب ختم ہو گیا۔\nروسی شہری ہونے کے ناطے سرگئی اور تاتیانا شروع سے ہی روسی سکیورٹی حکام کی توجہ کا مرکز رہے۔\nگذشتہ سال اپریل کے آخر میں مسلح افراد نے سرگئی کو ٹوکماک کے ریجنل سینٹر میں حراست میں لے لیا۔\nسرگئی کہتے ہیں کہ جو لوگ انھیں لے گئے تھے ان کے کپڑوں پر فوجی نشان نہیں تھا اور انھوں نے ان کو دو میٹر چوڑے اور تین میٹر لمبے تہہ خانے میں بند کر دیا تھا۔ سرگئی کہتے ہیں کہ انھیں اکڑوں بیٹھ کر سونا پڑا۔\nوہ بتاتے ہیں کہ اگلے روز ان کے سر پر کپڑا ڈال کر ان سے پوچھ گچھ کی گئی۔ افسران ان سے یہ جاننا چاہتے تھے کہ آیا انھوں نے روسی فوج کی عسکری پوزیشنوں کے متعلق یوکرینی فوج کو کوئی معلومات فراہم کی تھیں۔\nابتدائی طور پر انھوں نے اس سے لاتعلقی ظاہر کی لیکن بالآخر چوتھے روز انھوں نے اس خوف کے مارے اعتراف کرلیا کہ اگر انھیں تشدد کا نشانہ بنایا گیا تو وہ شاید غلطی سے دوسروں کا نام بھی اس میں شامل کر لیں گے۔\nتاتیانا بتاتی ہیں کہ جب یہ سب ہو رہا تھا تو وہ اپنے شوہر کی تلاش میں ہسپتالوں اور مردہ خانوں کے چکر لگا رہی تھیں۔\nان دونوں کا بیٹا اس وقت ماسکو کے نزدیک رہائش پذیر تھا۔ انھوں نے ریاستی تفتیشی اداروں سے صدر تک ہر کسی کو رابطہ کرنا شروع کر دیا تھا۔ \nسرگئی کی گرفتاری کے دسویں روز سکیورٹی ادارے نووولیوبیمیوکا میں تاتیانا کے پاس آئے اوران کی جامع تلاشی لی۔ انھوں نے ان کے گھر کے باغیچے میں کھدائی کر کے چار ہزار 400 ڈالرز نکال لیے۔ یہ وہ بچت تھی جو دونوں میاں بیوی نے چھپا کر رکھی تھِی۔\nسرگئی کی گرفتاری کے تقریباً 39 دن بعد سات مئی کو تاتیانا کو اپنے شوہر کے بارے میں علم ہوا۔ \nوہ کہتی ہیں کہ ’ٹوکماک میں پولیس نے مجھے بتایا کہ وہ ایک تہہ خانے میں بند ہے۔ روسی سکیورٹی سروس ایف ایس بی انھیں اٹھا کر لے گئی ہے۔‘\n26 مئی کو سرگئی کا ایک اعترافی ویڈیو بیان ان لوگوں نے ریکارڈ کیا جنھوں نے اپنا تعارف ایف ایس بی کے اہلکاروں کے طور پر کروایا تھا۔\nدو روز بعد اس وقت سرگئی کی حیرت کی انتہا نہ رہی جب انھیں رہا کر دیا گیا۔ تاہم ان کے ڈرائیونگ لائسنس کے علاوہ ان کے باقی تمام دستاویز واپس نہیں کیے گئے۔\nآج تک سرگئی اور تاتیانا یہ سمجھ نہیں پائے ہیں کہ ان کے اعترافی بیان کے باوجود انھیں کیوں رہا کر دیا گیا۔\nسرگئی ٹوکماک میں پاسپورٹ آفس گئے اور متبادل دستاویزات کے لیے درخواست دی۔ تاہم قابض روسی حکام نے انھیں نیا پاسپورٹ جاری کرنے میں کوئی جلدی نہیں دکھائی۔\nجوڑے کا ماننا ہے کہ سرگئی کو رہا کرنے کے بعد بھی روسی سکیورٹی حکام نے ان پر نظر رکھنا جاری رکھا۔ مختلف گاڑیاں ان کے گھر کے گرد چکر لگاتیں تاکہ ان پر نظر رکھی جا سکے۔ نامعلوم افراد ان کا دروازہ کھٹکھٹا کر پوچھتے کہ کیا وہ کچھ بیچ رہے ہیں۔\nسرگئی اور تاتیانا کو معلوم تھا کہ انھیں روسی فوج کبھی نہیں چھوڑے گی۔ \nیورپ میں انسانی حقوق کے کارکنوں سے مشاورت کے بعد انھوں نے مقبوضہ علاقہ چھوڑنے کا ارادہ کیا۔ پہلے وہ روس واپس گئے جہاں سرگئی کو امید تھی کہ انھیں نیا پاسپورٹ مل جائے گا اور پھر وہ وہاں سے یورپ چلے جائیں گے۔\nٹوکماک میں ان کے پڑوسیوں نے ان سے مویشی اور دیگر چیزیں خرید کر ان کی مدد کی۔ سرگئی کہتے ہیں کہ انھیں سب سے زیادہ فکر اپنے کتوں کی تھی لیکن وہ ان کے لیے بھی ایک نیا گھر ڈھونڈنے میں کامیاب ہو گئے۔\nسرگئی کہتے ہیں کہ ان کے جانے کے دو ہفتے بعد روسی فوج نے ان کے گھر پر قبضہ کر لیا۔\nجب سرگئی اور تاتیانا نے نووولیوبیمیوکا میں اپنا گھر چھوڑا تو انھوں نے فرضی کہانی بنانے کا سوچا تاکہ اگر انھیں روسی اہلکاروں نے روکا تو وہ انھیں یہ کہانی سنا سکیں اور انھوں نے اسے مزید قابلِ یقین بنانے کے لیے مختلف اشیا کا بھی سہارا لیا۔\nانھوں نے اپنی گاڑی میں ساحل سمندر پر پہنے جانے والی تنکوں سے بنی ٹوپی اور تیرنے کے لیے استعمال ہونے والی ٹیوب بھی رکھی۔ انھوں نے فیصلہ کیا کہ اگر انھیں کسی نے روکا تو وہ کہیں گے کہ تاتیانا کو دمہ ہے اور تازہ ہوا کے لیے وہ ساحلِ سمندر پر جا رہے ہیں۔\nلیکن انھیں کسی نے نہیں روکا۔\nپہلے پہل تو انھیں روس میں داخل ہونے نہیں دیا گیا لیکن بعد ازاں جب سرگئی نے سرٹیفکیٹ پیش کیا کہ انھوں نے نئے پاسپورٹ کے لیے درخواست دی ہوئی ہے تو انھیں داخل ہونے کی اجازت مل گئی۔\nپاسپورٹ کے اجرا میں مزید تاخیر اور روس سے براستہ بیلاروس نکلنے کی کوشش ناکام ہونے کے بعد سرگئی نے ٹیلی گرام کی مدد سے اپنے ہی نام کا ایک جعلی پاسپورٹ خریدا۔\nاس کے بعد دونوں میاں بیوی بذریعہ بس بیلاروس پہنچے اور سرگئی کے جعلی پاسپورٹ کی مدد سے سرحد عبور کر کے لتھوانیا میں داخل ہو گئے جو کہ یورپی یونین کا رکن اور یوکرین کا اتحادی ملک ہے۔\nلیکن لتھوانیا میں سرحد پر موجود محافظوں کو معلوم پڑ گیا کہ سرگئی کے دستاویزات جعلی ہیں اور انھیں حراستی مرکز میں ڈال دیا گیا۔\nسرگئی کو یہ تجربہ ناگوار نہیں لگا۔ ان کا کہنا ہے کہ ’اتنا سب جھیلنے کے بعد، ایسا محسوس ہوا جیسے میں کسی گیسٹ ہاؤس میں ہوں، ایک ایسا گیسٹ ہاؤس جسے آپ چھوڑ کر نہیں جا سکتے۔‘\nان کا مزید کہنا تھا کہ ’آپ کو ہفتے میں دو بار نہانے کی اجازت تھی، بستر باقاعدگی سے بدلے جاتے اور کھانا بھی ٹھیک تھا۔‘\nلتھوانیا کی عدالت نے سرگئی کو جعلی دستاویزات استعمال کرنے کے جرم میں قصوروار پایا اور انھیں 26 روز قید کی سزا سنائی جو وہ پہلے ہی حراستی مرکز میں گزار چکے تھے۔\nدونوں میاں بیوی کو امید ہے کہ انھیں لتھوانیا میں سیاسی پناہ مل جائے گی۔ وہ فی الوقت پناہ گزینوں کے لیے بنائے گئے کیمپ میں رہائش پذیر ہیں۔\nان کے سابق ہینڈلر کی درخواست پر یوکرین کی فوج نے انھیں شکریہ کا خط بھی لکھا ہے تاکہ ان کی پناہ کی درخواست میں مدد ہو سکے۔ بی بی سی نے انھیں بھیجے گئے خط کی کاپی دیکھی ہے۔\nسرگئی کی 87 سالہ والدہ اب بھی روس میں ہیں۔ وہ اپنے بیٹے سے مختلف نظریات رکھتی ہیں۔ یوکرین جنگ کے آغاز میں دونوں ماں بیٹے کی تکرار ہوئی تھی جس کے بعد کچھ وقت تک دونوں کے درمیان بات چیت بھی بند رہی۔\nسرگئی اور تاتیانا کے بیٹے نے یہ جاننے کے بعد کہ اس کے والدین نے کیا کیا تھا ان سے بات چیت بند کر دی ہے۔\nان سب چیزوں کے باوجود سرگئی اور تاتیانا بضد ہیں کہ وہ روس واپس نہیں جائیں گے۔ \nسرگئی کہتے ہیں وہ تب ہی واپس جائیں گے جب روس کچھ انسانیت کا مظاہرہ کرے گا۔ ’فی الوقت تو مجھے کوئی انسانیت نہیں نظر آتی۔‘",
        "published_date": "Thu, 22 May 2025 12:34:51 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c4g28r54xr4o#0",
        "title": "’سرکاری بندہ مجھے کیسے بول رہا ہے کہ تم چرس پی کر آئے ہو‘: ایمل ولی اور پی ٹی اے چیئرمین کے درمیان معاملہ تلخ کلامی تک کیسے پہنچا؟",
        "link": "https://www.bbc.com/urdu/articles/c4g28r54xr4o",
        "image_url": "https://ichef.bbci.co.uk/news/1024/branded_urdu/8188/live/c1540a90-36e0-11f0-8519-3b5a01ebe413.jpg",
        "article": "’یا تو میں یہ کمرہ چھوڑ کر جاؤں گا یا یہ۔ آپ کو کس نے جرات دی ہے کہ آپ اس طرح کی بات کریں۔ آپ نے یہ بات کس طرح کی؟‘\nپاکستان کے سوشل میڈیا پر گذشتہ رات سے وائرل ایک ویڈیو میں عوامی نیشنل پارٹی کے رہنما ایمل ولی خان کو یہ کہتے سُنا جا سکتا ہے۔ اس ویڈیو میں دیکھا جا سکتا ہے کہ پاکستان کی ایوانِ بالا یعنی سینیٹ کی ایک قائمہ کمیٹی کے اجلاس کے دوران ایمل ولی یہ الفاظ  پاکستان ٹیلی کمیونیکیشن اتھارٹی (پی ٹی اے) کے چیئرمین میجر جنرل ریٹائرڈ حفیظ الرحمان کو مخاطب کرتے ہوئے ادا کر رہے ہیں۔\nایمل ولی اس دوران کمیٹی چیئرمین کو مخاطب کرتے ہوئے کہتے ہیں کہ ’آپ کا ایک سرکاری بندہ مجھے کیسے بول رہا ہے کہ تم چرس پی کر آئے ہو؟ آپ یہ کیسے کہہ سکتے ہیں؟‘\nبی بی سی اُردو نے جب اس ویڈیو کی تصدیق کی تو معلوم ہوا کہ یہ واقعہ بدھ کے روز کم ترقی یافتہ علاقوں کے مسائل پر بنائی گئی سینیٹ کی قائمہ کمیٹی کے اجلاس کے دوران پیش آیا۔ اور اب اس معاملے پر وضاحتیں اور جوابی وضاحتیں جاری کرنے کے علاوہ سوشل میڈیا پر بھی خاصی بحث جاری ہے۔\nپاکستان ٹیلی کمیونیکیشن اتھارٹی (پی ٹی اے) کی جانب سے جاری وضاحت میں کہا گیا ہے کہ چیئرمین پی ٹی اے میجر جنرل (ریٹائرڈ) حفیظ الرحمان نے سینیٹ کی فنکشنل کمیٹی برائے پسماندہ علاقوں کے اجلاس میں پیش آنے والے واقعے پر افسوس کا اظہار کیا ہے اور اسے ’محض ایک غلط فہمی کا نتیجہ‘ قرار دیا۔\nوضاحتی بیان کے مطابق انھوں نے واضح کیا ہے کہ ان کی جانب سے کسی بھی قسم کی غیر پارلیمانی زبان استعمال کرنے کا کوئی ارادہ نہیں تھا۔\nلیکن ایمل ولی اور پی ٹی اے چیئرمین کے درمیان بات تلخ کلامی تک کیسے پہنچی اور اس میٹنگ میں ہوا کیا تھا؟\nاس میٹنگ میں موجود صحافی شیراز حیدر شیرازی نے بی بی سی کو بتایا کہ جس وقت یہ مکالمہ ہوا تو پی ٹی اے چیئرمین کی جانب سے بظاہر از راہِ تفنن ایمل ولی خان سے کہا گیا کہ ’آپ چرس پی کر آئے ہیں، ہمیں بھی ایک سگریٹ دیں۔‘ جس پر ایمل ولی خاصے برہم ہو گئے۔\nاس کمیٹی کے چیئرمین سینیٹر آغا شاہزیب درانی ہیں۔\nسوشل میڈیا پر حیدر شیرازی کی جانب سے شیئر کی گئی ویڈیو کے آغاز میں ایمل ولی خان کو یہ کہتے ہوئے سُنا جا سکتا ہے کہ ’آپ کو تکلیف کیا ہے۔‘\nجواب میں پی ٹی اے چیئرمین جنرل (ر) حفیظ الرحمان کہتے ہیں کہ ’میں معافی چاہتا ہوں۔‘\nایمل ولی کہتے ہیں کہ ’یا تو میں کمرہ چھوڑ کر جاؤں گا یا یہ۔ آپ کو کس نے جرات دی ہے کہ آپ اس طرح کی بات کریں۔ آپ نے یہ بات کس طرح کی؟‘\nاس پر جنرل (ر) حفیظ الرحمان کہتے ہیں کہ ’یار غلطی نہیں ہو سکتی انسان سے؟‘\nجواب میں ایمل ولی نے کہا کہ ’ایک سرکاری بندہ مجھے کیسے بول رہا ہے کہ تم لوگ چرس پی کر آئے ہو۔ آپ یہ کیسے کہہ سکتے ہیں؟‘\nاس دوران چیئرمین پی ٹی اے اپنی نشست سے اٹھ جاتے ہیں اور دروازے پر کھڑے ہو کر ایمل ولی سے بظاہر ہاتھ کے اشارے سے معافی مانگ رہے ہیں۔ \nایمل ولی آخر میں کہتے ہیں کہ ’ان کے خلاف کارروائی ہونی چاہیے۔‘\nکمیٹی سیشن کے بعد صحافیوں سے بات کرتے ہوئے ایمل ولی نے کہا کہ ’اس کے خلاف میں سینیٹ میں بھی تحریکِ استحقاق لاؤں گا اور وزیرِ اعظم سے بھی بات کروں گا کہ انھیں عہدے سے برطرف کیا جائے۔‘\n’یہ عوامی ملازم ہیں اور ہم عوامی نمائندے ہیں، ہم سب عوام کے لیے کام کر رہے ہیں، ادھر نہ کوئی بڑا ہے، نہ کوئی چھوٹا۔‘\nپاکستان ٹیلی کمیونیکیشن اتھارٹی (پی ٹی اے) کی جانب سے جاری وضاحت میں اس واقعے کو ’محض ایک غلط فہمی کا نتیجہ‘ قرار دیا گیا ہے۔\nاعلامیے کے مطابق ’معزز سینیٹر کی واپسی پر اُن کے ساتھ ایک ہلکے پھلکے انداز میں جملے کا تبادلہ ہوا تاہم اگر اس سے کسی کو غیر ارادی طور پر رنج پہنچا ہو تو وہ معزز کمیٹی کے روبرو اس پر پہلے ہی معذرت کر چکے ہیں۔‘\nوضاحتی بیان کے مطابق 'چیئرمین پی ٹی اے نے کہا کہ وہ سینیٹر ایمل ولی خان اور ان کے معزز خاندان کو نہایت عزت و احترام کی نگاہ سے دیکھتے ہیں اور سینیٹ کے تمام اراکین کا دل سے احترام کرتے ہیں۔ انھوں نے پارلیمانی آداب کی مکمل پاسداری اور قانون و ضوابط کے دائرے میں رہتے ہوئے ملک و قوم کی خدمت جاری رکھنے کے اپنے عزم کا اعادہ کیا۔'\nبیان کے مطابق ’چیئرمین پی ٹی اے نے مزید کہا کہ ان کی ادارہ جاتی کارکردگی اور اقدامات کا ریکارڈ خود گواہ ہے اور ان کے خلاف سوشل میڈیا اور سیاسی سطح پر جاری مہم محض ایک غلط فہمی کا نتیجہ ہے۔‘\n’لہٰذا اب اس معاملے میں بردباری اور قومی مفاد کے پیش نظر ایک مثبت اور تعمیری رویے کے ساتھ آگے بڑھنے کی ضرورت ہے۔‘\nایمل ولی نے اس بارے میں جمعرات کے روز سینیٹ میں تفصیلات بتاتے ہوئے کہا کہ ’میں تھوڑی تاخیر سے پہنچا تو ایجنڈے پر موجود پوائنٹ نمبر 2 پر بات ہو رہی تھی اور یہ فائبر آپٹکس کی تاروں اور انٹرنیٹ کے کھمبوں کی تنصیب کے حوالے سے بریفنگ تھی۔‘\n’ہمیں بریفنگ میں بتایا گیا کہ وزیرستان سے باجوڑ تک 1500 کلومیٹر فائبر آپٹکس اور 18 سے 20 نیٹ ورک کے کھمبے لگائے گئے ہیں۔ میں نے بریفنگ کے دوران کہا کہ سر یہ بندہ جھوٹ بول رہا ہے اور بتایا کہ ریاست وہاں انٹرنیٹ کی اجازت نہیں دے رہی۔‘\nایمل ولی کا کہنا تھا کہ ’میں نے اُن سے پوچھا کہ آپ آخری مرتبہ ان علاقوں میں کب گئے ہیں، تو انھوں نے کہا کہ وہ مہمند میں ایک سال پہلے گئے تھے، تو میں نے ان سے کہا کہ کیا انھوں نے وہاں اپنا موبائل دیکھا تھا کہ اس میں انٹرنیٹ چل رہا ہے یا نہیں، اس پر وہ جواب نہیں دے سکے۔‘\nایمل ولی کے مطابق ’ہم تو رو رہے ہیں کہ وزیرستان سے لے کر باجوڑ تک سات اضلاع میں انٹرنیٹ کی سہولت نہیں دی جا رہی۔‘\nایمل ولی کے مطابق ’انھوں نے درمیان میں کہا کہ سکیورٹی خدشات کے باعث یہ ممکن نہیں۔‘\n’اس کے بعد میں سگریٹ پینے باہر گیا تو جب واپس آیا تو پی ٹی اے چیئرمین نے مجھے پشتو میں کہا کہ تم سگریٹ پینے گئے تھے، میں نے کہا ہاں، تو پی ٹی اے چیئرمین نے کچھ ایسے الفاظ کہے، جو مجھے کہتے ہوئے شرم آ رہی ہے۔‘\nایمل ولی نے اپنی تقریر مکمل ہونے کے بعد گذشتہ روز پیش آنے والے واقعے پر سینیٹ میں تحریکِ استحقاق پیش کی اور پی ٹی اے چیئرمین کی برطرفی کا مطالبہ کیا۔",
        "published_date": "Thu, 22 May 2025 09:10:03 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cg4vrz4nd64o#0",
        "title": "وائٹ ہاؤس میں ایک اور ہائی پروفائل تکرار: جب ٹرمپ کو ’سفید فام نسل کشی‘ کے دعوے پر قطری طیارے کا طعنہ ملا",
        "link": "https://www.bbc.com/urdu/articles/cg4vrz4nd64o",
        "image_url": "https://ichef.bbci.co.uk/news/1024/branded_urdu/53a8/live/fa590d50-36c6-11f0-9d80-416f16cdd0ce.jpg",
        "article": "صدر ڈونلڈ ٹرمپ اور ان کے جنوب افریقی ہم منصب کے درمیان وائٹ ہاؤس میں ہونے والی ملاقات دونوں ممالک کے درمیان تناؤ میں کمی لانے کی ایک کوشش تھی لیکن اس کے برعکس اس میں اس وقت ایک نازک موڑ آیا جب ٹرمپ نے جنوبی افریقہ کے صدر کے سامنے یہ دعوے کیے کہ ان کے ملک میں سفید فام کسانوں کا ’استحصال‘ کیا جا رہا ہے۔\nیہ ملاقات امریکہ کی جانب سے 59 افریکانرز یا سفید فام جنوبی افریقیوں کو پناہ دینے کے ایک ہفتے بعد ہوئی۔ \nامریکہ کے اس فیصلے نے جنوبی افریقہ میں بے چینی پیدا کی اور صدر سیرل رامافوسا نے دونوں ممالک کے تعلقات میں بہتری کے لیے امریکہ کا دورہ کیا۔ رامافوسا نے اس وقت ان افراد کو ’ڈرپوک‘ کہا تھا۔\nاس کے برعکس ٹرمپ نے رامافوسا کو لائیو نیوز کانفرنس کے دوران اس وقت چونکا دیا جب انھوں نے جنوبی افریقہ میں ’سفید نسل کشی‘ سے متعلق دعوے کیے۔ یہ ایسے دعوے ہیں جن کی بڑے پیمانے پر تردید کی گئی ہے۔\nانھوں نے ایک ویڈیو چلائی جس میں انھوں نے سڑک کے کنارے پر ہزاروں صلیبیں دکھائیں جن کے قریب مظاہرہ کیا جا رہا تھا اور یہ دعویٰ کیا کہ یہ دراصل ہلاک کیے گئے سفید فاموں کی آخری آرام گاہیں ہیں۔\nٹرمپ نے کہا کہ انھیں یہ معلوم نہیں کہ یہ جنوبی افریقہ میں کس جگہ فلمائی گئی اور اس فوٹیج کی بی بی سی کی جانب سے بھی تصدیق نہیں ہو سکی۔\nبدھ کو وائٹ ہاؤس میں ہونے والی اس ملاقات سے قبل جنوبی افریقہ کے رہنما نے اس بات پر زور دیا تھا کہ امریکہ کے ساتھ تعلقات میں بہتری ان کی پہلی ترجیح ہے۔\nٹرمپ کی نئی ٹیرف پالیسی کے مطابق جنوبی افریقہ کی جانب سے امریکہ کے لیے برآمدات پر جولائی کے بعد سے 30 فیصد ٹیرف لگائے جانے کا امکان ہے۔\nرامافوسا کو امید تھی کہ وہ ٹرمپ کو اجلاس کے دوران خوش کر سکیں گے اور اسی لیے وہ اپنے ساتھ دو جنوبی افریقی گالفرز بھی لائے اور انھوں نے اپنے ملک کے گالف کورسز کی تصاویر پر مبنی کتاب بھی صدر ٹرمپ کے ساتھ شیئر کیں۔\nتاہم اس پسِ منظر کے باوجود اوول آفس کی میٹنگ کا آغاز دوستانہ رہا لیکن پھر ٹرمپ نے اچانک کمرے میں روشنیاں مدھم کرنے کی درخواست کی تاکہ وہ ایک ویڈیو پریزینٹیشن دکھا سکیں۔ اور پھر اچانک موڈ تبدیل ہو گیا۔\nاس فلم میں جنوبی افریقہ کے سرکردہ اپوزیشن رہنما جولیئس مالیما کی آواز میں یہ الفاظ سنائی دیتے ہیں: ’شوٹ دی بوئر (افریکانر)، شوٹ دی فارمر۔۔۔‘\nاس ویڈیو میں پھر ایک ایسا میدان دکھایا گیا جس میں صلیبیں لگی ہوئی تھیں جو امریکی صدر کے مطابق سفید فام کسانوں کی آخری آرامگاہیں تھیں۔ \nیہ صلیبیں دراصل قبریں نہیں بلکہ ایک احتجاج کا حصہ تھیں جس میں ہلاک ہونے والے کسانوں کے ورثا اور دیگر تنظیموں کی جانب سے مظاہرہ کیا جا رہا تھا۔\nانھوں نے رامافوسا کو پرنٹ آؤٹس بھیجے جو مبینہ طور پر ان سفید فام لوگوں کی تصویریں ہیں جن پر جنوبی افریقہ میں حملے کیے گئے۔\nرامافوسا نے ویڈیو میں موجود اپوزیشن کے اہلکاروں کی آوازوں کے بارے میں بات کرتے ہوئے کہا کہ ’آپ نے جو دیکھا، جو تقریریں کی گئیں۔۔۔ یہ حکومتی پالیسی نہیں۔ جنوبی افریقہ میں متعدد جماعتوں سے مل کر جمہوریت بنتی ہے جس سے لوگوں کو اپنی رائے کا اظہار کرنے کا موقع ملتا ہے۔‘\n’ہماری حکومت کی پالیسی اس کے (اپوزیشن رہنما) کے برخلاف ہے اور ان کی ایک چھوٹی سی اقلیتی جماعت ہے جسے ہمارے آئین کے مطابق برقرار رکھا گیا۔‘\nرامافوسا نے بدھ کو کہا کہ انھیں امید ہے کہ ٹرمپ جنوبی افریقہ کے لوگوں کی آوازوں کو سنیں گے۔ انھوں نے اپنے وفد کے سفید فام افراد کا ذکر کیا جن میں گالفرز ایرنی ایلس اور ریٹیف گوسن شامل تھے اور جنوبی افریقہ کے امیر ترین شخص جوہان روپرٹ کا بھی۔\nرامافوسا نے کہا کہ ’اگر وہاں نسل کشی ہوتی تو یہ تینوں افراد آج یہاں نہ ہوتے۔‘\nٹرمپ نے انھیں ٹوکا اور کہا کہ ’لیکن آپ انھیں زمین خریدنے کی اجازت دیتے ہیں اور جب وہ زمین خریدتے ہیں تو وہ سفید فام کسانوں کو ہلاک کرتے ہیں اور جب وہ ایسا کرتے ہیں تو ان کے ساتھ کچھ نہیں ہوتا۔‘\nرامافوسا نے جواب دیا: ’نہیں۔‘\nامریکی صدر بظاہر یہ کہنا چاہ رہے تھے کہ میلیما اور ان کی پارٹی جو اس وقت حکومت کا حصہ نہیں کہ پاس یہ طاقت ہے کہ وہ سفید فام کسانوں سے ان کی زمین لے سکے تاہم یہ سچ نہیں۔\nرامافوسا کی جانب سے رواں سال ایک متنازع قانون کی توثیق کی گئی تھی جس کے تحت حکومت کسی بھی ذاتی ملکیت والی زمین ضبط کر سکے گی اور کچھ کیسز میں تو معاوضہ دیے بغیر تاہم جنوبی افریقی حکومت کا کہنا ہے کہ تاحال کوئی زمین اس قانون کے تحت ضبط نہیں کی۔\nرامافوسا نے یہ ضرور کہا کہ ’ہمارے ملک میں جرائم کی شرح زیادہ ہے۔۔۔ جو لوگ جرائم پیشہ افراد کے ہاتھوں ہلاک ہوتے ہیں وہ صرف سفید فام نہیں، ان کی اکثریت سیاہ فاموں کی ہوتی ہے۔‘\nٹرمپ نے صلیبوں کا تذکرہ کرتے ہوئے کہا کہ ’یہ کسان سیاہ فام نہیں۔ میں یہ نہیں کہہ رہا کہ یہ صحیح ہے یا غلط، لیکن یہ کسان سیاہ فام نہیں۔‘\nجنوبی افریقہ کی جانب سے نسل کی بنیاد پر جرائم کے اعداد و شمار نہیں بتائے جاتے لیکن تازہ ترین اعداو شمار کے مطابق اکتوبر اور دسمبر 2024 کے درمیان ملک میں 10 ہزار افراد قتل ہوئے۔ ان میں سے ایک درجن کے قریب فارمز پر کیے گئے حملوں کے دوران ہلاک ہوئے اور ہلاک ہونے والے 12 افراد میں سے ایک کسان تھا جبکہ باقی چار مزدور اور پانچ خانہ بدوش تھے جن کے بارے میں یہی کہا جاتا ہے کہ وہ سیاہ فام ہو سکتے ہیں۔\nجنوبی افریقہ میں نسل کشی کے دعوے دائیں بازو کے گروہوں میں کئی سال سے چل رہے ہیں۔ فروری میں ایک جنوبی افریقی جج نے یہ دعوے مسترد کرتے ہوئے انھیں ’مفروضے‘ اور ’جھوٹ پر مبنی‘ قرار دیا۔ وہ اس وقت ایک سفید فام نسل پرست گروہ کو دی جانے والی فنڈنگ سے متعلق کیس کی سماعت کر رہے تھے۔\nجب ٹرمپ نے اس مسئلے پر زور دیا تو رامافوسا مطمئن نظر آئے اور یہاں انھوں نے امریکہ کو طیارہ آفر کرنے سے متعلق ایک لطیفہ سنایا جو کام کر گیا۔\nانھوں نے کہا کہ ’میں معذرت خواہ ہوں، آپ کو جہاز تحفے میں نہیں دے سکتا۔‘\nخیال رہے کہ گذشتہ روز امریکی محکمہ دفاع نے تصدیق کی ہے کہ قطر کی جانب سے تحفے میں دیا گیا ایک لگژری بوئنگ 747 طیارہ صدر ٹرمپ کے نئے ائیر فورس ون کے طور پر استعمال کے لیے قبول کر لیا گیا ہے۔\nاپنے دورہ مشرق وسطیٰ سے قبل امریکی صدر ٹرمپ قطر سے لگژری طیارہ بطور تحفہ قبول کرنے پر رضامند ہوگئے تھے تاہم انھیں اس حوالے سے امریکہ میں خاصی تنقید کا سامنا ہے۔ \nرامافوسا نے اس ملاقات میں نیلسن مینڈیلا کا ذکر کرتے ہوئے کہا کہ جنوبی افریقہ نسلی مفاہمت کے حوالے سے پرعزم ہے۔\nجب ایک صحافی نے ان سے پوچھا کہ اگر سفید فام کسان جنوبی افریقہ چھوڑ گئے تو کیا ہو گا، تو رامافوسا نے یہ سوال اپنے سفید فام وزیرِ آبپاشی جان سٹینہوئسن کی جانب موڑ دیا جنھوں نے کہا کہ زیادہ تر کسان وہیں رہنا چاہتے ہیں۔\nتاہم ٹرمپ رامافوسا پر نشتر برساتے رہے اور جنوبی افریقہ کے صدر ان کے ساتھ کسی تکرار میں پڑنے سے گریز کرتے رہے جیسا کہ ماضی میں یوکرینی صدر ولادیمیر زیلینسکی کے ساتھ فروری میں ہوا تھا۔\nاس اجلاس کے بعد جنوبی افریقہ کے اپوزیشن رہنما ملیما نے ایکس پر لکھا کہ ’یہ عمر رسیدہ افراد کی جانب سے واشنگٹن میں میرے بارے میں کیا گیا ایک اجلاس تھا۔ سفید فام نسل کشی کے بارے میں زیادہ انٹیلیجنس فراہم نہیں کی گئی۔‘\nصدر اوبامہ کے دور کے دوران سابق امریکی سفیر برائے جنوبی افریقہ ہیلینا ہمفری نے کہا کہ یہ اجلاس ’صحیح معنوں میں شرمندہ کرنے والا تھا۔‘\nانھوں نے کہا کہ ’یہ واضح ہے کہ جنوبی افریقہ کے صدر کو شرمندہ کرنے کی نیت سے ان کے لیے ایک جال بچھایا گیا تھا۔‘\nاس بارے میں سوشل میڈیا پر تبصرے کیے جا رہے ہیں۔ صارف اویس حمید نے لکھا کہ ’افریقی صدر کے طنز پر کمرے میں قہقہہ ضرور گونجا لیکن یہ طنز دنیا میں رائج قبیح نظام کا مرثیہ قرار دیا جا سکتا ہے۔‘\n’اس کا مطلب ہے کہ اگر وہ صدر ٹرمپ کو جہاز تحفے میں دے پاتے تو ٹرمپ کی زبان بند رہتی جیسے سعودی عرب، یو اے ای اور قطر کے حالیہ دورے پر بند رہی۔ نہ ان ملکوں میں جمہوریت ہے، نہ شخصی آزادیاں اور انسانی حقوق کا ریکارڈ بھی قابلِ رشک نہیں۔‘\nایڈم نامی ایک صارف نے لکھا کہ ’ٹرمپ کو جنوبی افریقہ کی نسل کشی نظر آتی ہے لیکن غزہ میں ہونے والی نسل کشی نظر نہیں آتی۔‘\nویوا فری نامی صارف نے ٹرمپ کی تعریف کرتے ہوئے لکھا کہ ’ٹرمپ باس ہیں، انھوں نے جنوبی افریقہ کے صدر کے منہ پر مذمت کی۔‘",
        "published_date": "Thu, 22 May 2025 04:21:26 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cjwqvwl287go#0",
        "title": "ہماری کائنات اپنا وجود کیوں برقرار رکھے ہوئے ہے؟ ’سائنس کے مقدس مقام‘ پر یہ معمہ حل کرنے کے لیے 1400 سائنسدان جمع",
        "link": "https://www.bbc.com/urdu/articles/cjwqvwl287go",
        "image_url": "https://ichef.bbci.co.uk/news/1024/branded_urdu/c42d/live/d3d80820-2505-11f0-8c66-ebf25fc2cfef.png",
        "article": "امریکی ریاست جنوبی ڈکوٹا کے جنگلات میں بنی ایک لیبارٹری میں سائنسدانوں کی ٹیم کائنات کے سب سے بڑے رازوں میں سے ایک کا جواب تلاش کرنے کی کوششوں میں لگی ہوئی ہے اور وہ یہ کہ ہماری کائنات اپنا وجود کیوں برقرار رکھے ہوئے ہے۔\nلیکن یہ ٹیم واحد ٹیم نہیں جو اس کا جواب کھوجنے میں لگی ہوئی ہے۔ ان کا مقابلہ جاپانی سائنسدانوں کی ایک ٹیم سے ہے جو اس تحقیق میں ان سے کئی برس آگے ہیں۔\nکائنات کے وجود میں آنے کے بارے میں جو سائنسی تھیوری موجود ہے وہ ہمارے ارد گرد موجود سیاروں، ستاروں اور گلیکسیز کے وجود کے بارے میں کوئی وضاحت پیش نہیں کرتی۔\nیہ دونوں ٹیمیں ایسے ڈیٹیکٹرز بنانے میں لگی ہوئی ہیں جو نیوٹرینو نامی ایٹم سے بھی چھوٹے ذرات (سب اٹامک پارٹیکلز) کا جائزہ لے سکیں اور ان سوالات کے جواب ڈھونڈ سکیں۔\nامریکی قیادت میں کام کرنے والی بین الاقوامی ٹیم کا خیال ہے کہ اس کا جواب زمین کی گہرائی میں کیے جانے والے تجربے ڈیون (ڈیپ انڈر گراؤنڈ نیوٹرینو ایکسپیریمنٹ) سے مل سکتا ہے۔\nاس کے لیے سائنسدان سطح زمین سے تقریباً 1500 میٹر نیچے موجود زیرِ زمیں غاروں میں جائیں گے۔ یہ اتنی بڑی جگہ ہے کہ اس کے سامنے تعمیراتی عملہ اور ان کے بلڈوزرز کھلونوں کی مانند نظر آتے ہیں۔\nاس مرکز کے سائنس ڈائریکٹر ڈاکٹر جیریٹ ہائس ان دیو قامت غاروں کو ’سائنس کا مقدس مقام‘ قرار دیتے ہیں۔ وہ تقریباً 10 سال سے سینفرڈ انڈر گراؤنڈ ریسرچ فیسیلیٹی (سرف) کی ان غاروں کی تعمیر سے منسلک ہیں۔ یہ ڈیون تجربے کو سطح زمین پر موجود شور اور تابکاری اثرات سے محفوظ رکھتی ہیں۔\nاب یہ تجربہ اگلے مرحلے کے لیے تیار ہے۔\nڈاکٹر ہائس کہتے ہیں کہ وہ ایک ایسا ڈیٹیکٹر بنانے جا رہے ہیں جو انسانوں کی کائنات کے بارے میں سوچ کو بدل کر رکھ دے گا۔\nان کا کہنا ہے کہ اس ڈیٹیکٹر میں 35 ممالک سے تعلق رکھنے والے 1400 سائنسدانوں کی مدد سے آلات لگائے جائیں گے۔ وہ کہتے ہیں کہ یہ تمام سائنسدان یہ جاننے کے لیے بے چین ہیں کہ ہمارا وجود کیوں ہے۔\nجب کائنات بنی تو اس وقت دو طرح کے ذرات وجود میں آئے: مادہ (میٹر) جس سے ستارے، سیارے اور ہمارے ارد گرد موجود تمام چیزیں دجود میں آئی ہیں جبکہ ضدِ ذرات پر مشتمل مادہ یا اینٹی میٹر اس کا بالکل متضاد ہے۔\nنظریاتی طور پر دونوں کے ایک دوسرے سے ٹکرانے کے نتیجے میں توانائی کے ایک بڑے دھماکے کے سوا کچھ نہیں بچنا چاہیے تھا لیکن پھر بھی ہم یہاں ہیں۔\nسائنسدانوں کا خیال ہے کہ میٹر یا مادے نے وہ بڑی لڑائی کیوں جیتی، اس کا جواب نیوٹرینو اور اس کے متضاد اینٹی نیوٹرینو نامی زرات کے مطالعے میں مضمر ہے۔\nڈیون تجربے کے تحت سائنسدان ان دونوں ذرّات کی شعاعیں امریکی ریاست الینوے میں زیرِ زمین غار سے چھوڑی جائیں گی جنھیں 800 میل دور جنوبی ڈکوٹا میں لگائے گئے ڈیٹیکٹرز کی مدد سے پکڑنے کی کوشش کی جائے گی۔\nایسا اس لیے کیا جائے گا کیونکہ جیسے جیسے نیوٹرینو اور اینٹی نیوٹرینو سفر کرتے ہیں ان میں تبدیلی آتی جاتی ہے۔\nسائنسدان یہ جاننے کی کوشش کریں گے کہ آیا نیوٹرینو اور اینٹی نیوٹرینو میں آنے والی یہ تبدیلیاں ایک جیسی ہوتی ہیں یا مختلف۔ اگر دونوں میں مختلف انداز میں تبدیلیاں رونما ہوتی ہیں تو اس سے شاید اس بات کا جواب مل جائے کہ مادہ اور ضدِ ذرہ پر مشتمل مادہ ٹکرا کر ایک دوسرے کو ختم کیوں نہیں کر دیتے۔\nسسیکس یونیورسٹی کی ڈاکٹر کیٹ شا بھی اس تحقیق میں شامل سائنسدانوں میں سے ایک ہیں۔\nوہ بتاتی ہیں کہ اس تجربے سے ہونے والی دریافت سے ہمارے اپنی کائنات کو دیکھنے کے نظریے کو مکمل طور پر تبدیل کر کے رکھ دے گی۔\nوہ کہتی ہیں کہ ’یہ واقعی بہت پرجوش ہے کہ اب ہمارے پاس ایسی ٹیکنالوجی، انجینئرنگ اور کمپیوٹر سافٹ ویئر کی مہارتیں ہیں جن کی مدد سے ہم ان بڑے سوالوں کے جوابات ڈھونڈنے کے قابل ہو گئے ہیں۔‘\nہزاروں میل دور، دنیا کے دوسرے کونے میں جاپانی سائنسدان چمکیلے سنہری گلوبز کو استعمال کرتے ہوئے ان ہی سوالات کے جواب تلاش کرنے کی کوشش کر رہے ہیں۔\nجاپانی سائنسدان ’ہائپر کے‘ نامی نیوٹرینو ڈیٹیکٹر بنا رہے ہیں جو کہ پہلے سے موجود ’سوپر کے‘ نامی ڈیٹیکٹر کا بہتر اور بڑا ورژن ہیں۔\nجاپانی قیادت والی یہ ٹیم تین سال سے بھی کم عرصے میں نیوٹرینو شعاعوں کا تجربہ کرے گی جو کہ امریکی پروجیکٹ سے کئی سال پہلے ہو گا۔\nڈیون کی طرح ’ہائپر کے‘ بھی بین الاقوامی تعاون سے کیا جانے والا تجربہ ہے۔ لندن کے امپیریل کالج کے ڈاکٹر مارک سکاٹ سمجھتے ہیں کہ ان کی ٹیم کائنات کے وجود میں آنے کے بارے میں سب سے بڑی دریافت کرنے کے لیے بہتر پوزیشن میں ہے۔\nان کا کہنا ہے کہ دونوں تجربات کیونکہ ایک ساتھ چل رہے ہیں ’لیکن میں پہلے وہاں پہنچنا چاہوں گا۔‘ \nلندن کی کوئین میری یونیورسٹی کی ڈاکٹر لنڈا کریمونیسی جو ڈیون پراجیکٹ سے منسلک ہیں، کہتی ہیں کہ جاپانی قیادت میں کام کر رہی ٹیم بے شک اپنا تجربہ پہلے کر پائے گی لیکن اس کا مطلب یہ ہرگز نہیں کہ انھیں اس بارے میں مکمل تفصیلات دستیاب ہوں گی۔\nوہ کہتی ہیں کہ ’یہ ایک طرح کی ریس ضرور ہے لیکن ’ہائپر کے‘ کے پاس ایسے صلاحیتیں نہیں کہ وہ سمجھ سکیں کہ نیوٹرینو اور اینٹی نیوٹرینو کیسے مختلف طریقے سے برتاؤ کرتے ہیں۔‘\nان تجربات کے پہلے نتائج کچھ سال میں حاصل ہو پائیں گے لیکن تب تک یہ بات ایک معمہ ہی رہے گی کہ ہم اور ہماری کائنات کیسے وجود میں آئی۔",
        "published_date": "Thu, 22 May 2025 07:16:24 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c87j38z907yo#1",
        "title": "کانز میں مودی کی تصویر والا ہار اور مانگ میں سندور: ’اگلا پدم شری یا رکنِ پارلیمان کا ٹکٹ ان کو ہی دیا جائے گا‘",
        "link": "https://www.bbc.com/urdu/articles/c87j38z907yo",
        "image_url": "https://ichef.bbci.co.uk/news/1024/branded_urdu/165d/live/e4b892f0-36d9-11f0-96c3-cf669419a2b0.jpg",
        "article": "فرانس میں ہونے والے بین الاقوامی فلمی میلے کانز میں ہر سال ہی انٹرٹینمنٹ انڈسٹری کے ستارے اپنے لباس، فلم یا کسی انداز کی وجہ سے سرخیوں میں جگہ بنا ہی لیتے ہیں جبکہ پچھلے کچھ عرصے سے غیر معروف شخصیات بھی کسی نہ کسی وجہ سے اس میلے کی رونقوں میں جگہ بنا رہی ہیں۔\nرواں برس انڈیا کی نسبتاً غیر معروف اداکارہ و ماڈل نے شہہ سرخیوں میں جگہ بنائی ہے اور وجہ ان کا لباس یا فلم نہیں بلکہ ان کے گلے میں لٹکتا ہار تھا۔\nانڈین اداکارہ روچی گجر نے 2025  میں کانز میں ریڈ کارپٹ پر قدم رکھا تو انھوں نے سنہری لہنگا پہنا ہوا تھا جس میں انڈین دستکاری کو اجاگر کیا گیا تھا لیکن ان کے روایتی راجھستانی لباس و انداز کے بجائے ان کے گلے میں موجود کندن کے ہار نے لوگوں کو پلٹ کر ان کی جانب دیکھنے پر مجبور کر دیا۔\nوجہ تھی موتیوں سے سجے کندن کے اس ہار پر لٹکتی نریندر مودی کی تین تصویریں۔\nروچی نے اپنی تصاویر سوشل میڈیا سائٹ انسٹا گرام پر پوسٹ کرتے ہوئے لکھا کہ ’میں نے 78 ویں کانز فلم فیسٹیول 2025 میں اپنے ملک اور ثقافت کی نمائندگی کرنے پر فخر محسوس کیا۔ کانز میں یہ بین الاقوامی موقع حاصل کرنے پر میں واقعی خوش قسمت محسوس کر رہی ہوں۔‘\nروچی گجر اداکارہ اور ماڈل تو ہیں ہی لیکن اس کے علاوہ وہ مس ہریانہ 2023  بھی رہ چکی ہیں لیکن کانز میں صرف روچی گجر کا ہار (لاکٹ) ہی نہیں بلکہ ایشوریہ رائے کی مانگ بھی توجہ حاصل کرنے میں کامیاب رہی۔ \nایشوریہ رائے نے ریڈ کارپٹ پر سفید ساڑھی پہنی اور مانگ میں سندور بھی لگایا۔ \nیاد رہے کہ انڈیا کے زیرِ انتظام کشمیر کے علاقے پہلگام میں 26 سیاحوں کی ہلاکت کے بعد مودی حکومت کی جانب سے اس کا الزام پاکستان پر عائد کرتے ہوئے چھ اور سات مئی کی درمیانی شب پاکستان کے نو مقامات پر فضائی حملے کیے گئے تھے۔ اس کارروائی کو’ آپریشن سندو‘ر کا نام دیا گیا تھا۔ \nیاد رہے کہ پہلگام حملے میں ہلاک ہونے والے تمام 26 افراد مرد تھے۔ مرنے والوں میں نئے شادی شدہ جوڑوں کے مرد بھی شامل تھے۔ اسی تناظر میں اس آپریشن کا نام ’سندور‘ رکھنے کو معنی خیز قرار دیا جا رہا تھا۔\nروچی گجر کی جانب سے گلے کے ہار پر نریندر مودی کی تصویر لگانے کے عمل کو خود انڈین سوشل میڈیا صارفین سمجھ نہیں پائے۔\nان کی انسٹا گرام پوسٹ پر بظاہر ان کے مداح اور وزیر اعظم مودی کے چاہنے والے تو بہت خوش ہیں اور انھیں داد دیتے نظر آتے ہیں تاہم فیشن اور انٹرٹیمنٹ انڈسٹری سے وابستہ لوگ اور سوشل میڈیا صافین قدرے حیران ہیں اور ان کا خیال ہے کہ ایسا کچھ انھوں نے پہلے کبھی نہیں دیکھا۔\nسیفالی نامی صارف کا ردِ عمل تھا کہ ’سب کچھ ٹھیک لگ رہا تھا جب تک میری نظر مودی کی تصویر پر نہیں پڑی۔‘\nارمی نامی صارف نے کہا ’لباس اور باقی سب ٹھیک تھا لیکن ہار پر یہ تصویر۔ معذرت لیکن وہ بہت عجیب ہے۔‘\nڈاکٹر سوہای کور کی نظر میں روچی گجر کے لیے ایسا کرنا مستقبل میں فائدہ مند ہو سکتا ہے۔ انھوں نے طنز کرتے ہوئے لکھا کہ ’اگلا پدم شری یا رکنِ پارلیمان کا ٹکٹ ان کو ہی دیا جائے گا۔‘\nدوسری جانب ایشوریہ رائے کی سفید ساڑھی اور مانگ میں سندور کو سوشل میڈیا صارفین ’سیاسی پیغام‘ سے جوڑ رہے ہیں۔\nواضح رہے کہ ایشوریہ رائے گذشتہ 23 سال سے کانز فلم فیسٹیول میں شرکت کر رہی ہیں اور یہ پہلا موقع ہے کہ انھوں نے مانگ میں سندور لگایا۔\nایکس پر ایک صارف نے تو صاف صاف لکھا ’اس مرتبہ خاص چیز ان کا لباس، میک اپ یا یہاں تک کہ ان کی حیرت انگیز خوبصورتی نہیں تھی بلکہ پہلگام کے متاثرین کے لیے ایک واضح خراج عقیدت تھا اور ہماری مسلح افواج کے لیے ان کی حمایت۔‘\nایک اور صارف نے ایشوریہ کی تعریف کرتے ہوئے لکھا کہ ’انھوں نے چیخ چیخ کر اپنے خیالات کا اظہار نہیں کیا، انھیں شہرت کے لیے مقابلہ نہیں کرنا لیکن وہ یقیناً انتہائی باوقار انداز میں جرات مندانہ بیان دینا جانتی ہیں۔‘\nانٹرٹینٹمنٹ کی دنیا میں فرانس کے شہر کانز میں منعقد ہونے والے فلم فیسٹیول کو انتہائی اہمیت کی نظر سے دیکھا جاتا ہے جہاں دنیائے انٹرٹینمنٹ کی تقریباً تمام اہم شخصیات جمع ہوتی ہیں۔\nکانز فلمی میلے میں دنیا بھر کی بہترین فلموں کو نمائش کی دعوت دی جاتی ہے جن میں سے بعض میلے میں مقابلہ کا حصہ ہوتی ہیں تو بعض فلموں کی خصوصی نمائش کی جاتی ہے۔ \nاس کے علاوہ کئی پراڈکٹس کے برانڈ ایمبسڈر بھی اس میں شامل ہوتے ہیں۔ انڈین اداکارہ ایشوریہ رائے ہر سال اس حیثیت سے اس فلم فیسٹیول میں شامل ہوتی ہیں۔\nانڈین اداکار نہ صرف فلموں کی نمائش کے لیے بلکہ کانز میں جیوری کا حصہ بھی رہے۔ ایشوریہ رائے کے علاوہ دپیکا پڈوکون، شیکھر کپور، ودیا بالن، نندیتا داس اور شرمیلا ٹیگور بھی کانز جیوری کا حصہ رہے ہیں۔",
        "published_date": "Thu, 22 May 2025 06:05:44 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cvgvvqn7z4zo#1",
        "title": "انڈیا جھوٹے بیانیے کی بنیاد پر آگ سے کھیل رہا ہے، ہم ہمیشہ جنگ کے لیے تیار ہیں، اگر جنگ چاہیے تو جنگ سہی: ڈی جی آئی ایس پی آر",
        "link": "https://www.bbc.com/urdu/articles/cvgvvqn7z4zo",
        "image_url": "https://ichef.bbci.co.uk/news/1024/branded_urdu/47fa/live/b43695b0-3638-11f0-96c3-cf669419a2b0.jpg",
        "article": "پاکستانی فوج کے ترجمان لیفٹیننٹ جنرل احمد شریف چودھری نے کہا ہے کہ پاکستان اور انڈیا کے درمیان ایٹمی جنگ ’محض بیوقوفی‘ ہو گی کیونکہ یہ ایک ایسا راستہ ہے جو دونوں ممالک کے لیے ’باہمی تباہی‘ کا باعث بن سکتا ہے، اسی لیے یہ (جوہری جنگ) ’ناقابل تصور اور نامعقول خیال‘ ہونا چاہیے۔\nپاکستان اور انڈیا کے درمیان حالیہ کشیدگی کے بعد پاکستان کی فوج کے ترجمان لیفٹیننٹ جنرل احمد شریف چوہدری نے کئی بین الاقوامی اداروں کو انٹرویوز دیے جن میں بی بی سی بھی شامل ہے۔ \nبی بی سی کو دیے گئے انٹرویو میں ڈی جی آئی ایس پی آر نے کہا کہ اگرچہ پاکستان امن کا خواہاں ہے، تاہم اگر جنگ مسلط کی جاتی ہے تو پاکستان ہر وقت اس کے لیے تیار ہے۔\nانڈیا اور پاکستان کے درمیان ممکنہ جنگ سے متعلق بات کرتے ہوئے انھوں نے کہا کہ انڈیا جس طرح سے گھمنڈ کا شکار ہے اور جس بیانیے کو فروغ دے رہا ہے تو تنازع تو موجود ہے جس میں ’چنگاری کسی بھی وقت ڈالی جا سکتی ہے۔‘\nاس سوال پر کہ کیا پاکستان اور انڈیا کے درمیان ایٹمی جنگ کا حقیقی امکان ہے یا یہ اب بھی ایک ڈیٹرنس ہے؟ ڈی جی آئی ایس پی آر نے کہا کہ انڈیا اپنے بیانیے کی وجہ سے آگ سے کھیل رہا ہے۔ \n’پاکستان اور انڈیا دونوں ایٹمی ریاستیں ہیں، ان کے درمیان فوجی تصادم ایک انتہائی بیوقوفانہ بات ہے۔ یہ ناقابل تصور ہے۔ یہ ایک غیرمعقول خیال ہے۔ لیکن آپ دیکھ رہے ہیں کہ کچھ عرصے سے انڈیا ایک ایسی صورتحال بنانے کی کوشش کر رہا ہے جہاں فوجی تصادم کے لیے گنجائش پیدا کی جا سکے۔‘\nانھوں نے مزید کہا کہ ’ہم دیکھتے ہیں کہ ہر چند سال بعد ایک جھوٹا بیانیہ گھڑا جاتا ہے۔ یہ بیانیہ پرانا ہو چکا ہے۔ دنیا بھی اب جان چکی ہے کہ انڈیا کا پہلے دن سے جو موقف تھا، وہ بے بنیاد تھا۔ یہ ہر کچھ عرصے بعد دہرایا جاتا ہے۔ حقیقت یہ ہے کہ وہ آگ سے کھیل رہے ہیں۔‘\nانھوں نے کہا کہ حالیہ دنوں میں جو حالات بنے، اُن میں پاکستان نے ’بہت بالغ نظری سے‘ ردعمل دیا اور کشیدگی کو بڑھنے سے روکا اور اگر شدت پسندی کے کسی واقعے میں کسی پاکستانی شہری کے ملوث ہونے کے ثبوت موجود ہیں تو ’ہمیں  ثبوت دیے جائیں، ہم خود اس کے خلاف کارروائی کریں گے۔‘\nخیال رہے کہ انڈیا کے زیر انتظام کشمیر میں پہلگام حملے کے بعد چھ اور سات مئی کی درمیانی شب انڈیا کی جانب سے چند پاکستانی علاقوں پر فضائی حملے کیے گئے جس کے بعد پاکستان کی جانب سے بھی فضائی کارروائیاں کی گئیں اور بلآخر 88 گھنٹوں پر محیط فوجی ایکشن کے بعد دونوں ممالک نے سیز فائر پر اتفاق کر لیا تھا۔\nبی بی سی سے بات کرتے ہوئے ڈی جی آئی ایس پی آر لیفٹننٹ جنرل احمد شریف چودھری کا مزید کہنا تھا کہ ’ہم امن کو ترجیح دیتے ہیں، ہم امن سے محبت کرتے ہیں، ہم اس وقت پاکستان میں امن کا جشن منا رہے ہیں۔ لیکن ہم ہمیشہ جنگ کے لیے تیار رہتے ہیں۔۔۔ اور اگر جنگ چاہیے، تو پھر جنگ ہی سہی۔‘\nاس سوال پر کہ کیا جنگ اب بھی ایک آپشن کے طور پرموجود ہے، ان کا کہنا تھا کہ ’اصل تنازع اپنی جگہ موجود ہے، اور اس میں چنگاری کسی بھی وقت ڈالی جا سکتی ہے۔ آپ حالات کو دیکھیں، 10 مئی کے بعد کتنے دن گزر چکے ہیں مگر انڈیا میں جو بیانیہ چلایا جا رہا ہے وہ اب بھی جاری ہے۔ انڈیا جس انداز میں بات چیت کر رہا ہے، وہ بنیادی طور پر اپنی داخلی سیاست کو بہتر کرنے کی کوشش لگتی ہے۔ تو کیا آپ کو وہاں کسی ذمہ دار سیاسی قیادت کی جھلک دکھائی دیتی ہے؟ وہ یہ کہہ رہے ہیں کہ ان کی ریاست کو ایک دہشتگرد اور ایک دہشتگردی کے واقعے نے یرغمال بنا لیا ہے۔‘\nانھوں نے کہا کہ انڈیا کی حکومت میں ’کوئی بھی پہلگام کے واقعے سے متعلق سخت سوالات نہیں کر رہا۔ کوئی یہ نہیں پوچھ رہا کہ اتنا بڑا سکیورٹی لیپس آخر کیسے ہوا؟ کسی کو ان واقعات کے پیچھے موجود وجوہات کو سمجھنے میں دلچسپی نہیں۔ وہ ان آوازوں کو سننے کو تیار نہیں جو ظلم و زیادتی کی بات کر رہی ہیں۔ یہ واقعات اسی ناانصافی کا نتیجہ ہیں جو وہ خود انجام دے رہے ہیں۔‘\nڈی جی آئی ایس پی آر نے دونوں ملکوں کے درمیان بیک چینل رابطوں سے متعلق لاعلمی کا اظہار کیا اور کہا کہ ’اس سوال کا جواب وزارت خارجہ دے سکتی ہے‘ اور یہ کہ ’سیاست اور سفارتکاری کے معاملات ہمارے دائرہ اختیار میں نہیں آتے۔ ہم شراکت دار ضرور ہیں، لیکن وہاں مرکزی کردار ادا کرنے والے نہیں۔‘\nانھوں نے مزید کہا کہ ’پاکستان نے اس تنازعے کو بہت ذمہ داری سے سنبھالا۔ چھ اور سات مئی کی رات ہم نے دفاع میں بھرپور ردعمل دیا اور ان کے چھ طیارے مار گرائے۔ ہم اس سے زیادہ بھی گرا سکتے تھے، لیکن قیادت بہت ذمہ دار تھی اور بالغ نظری سے فیصلے کر رہی تھی۔‘\nانھوں نے کہا کہ پاکستان نے ان حملوں کے بعد جو نقصان ہوا اس کو کھلے دل سے تسلیم کیا لیکن انڈیا پاکستان کو جواب دینے سے روک نہیں پایا۔ ’کیا ہم رُکے؟ کیا انڈیا پاکستان کو چھ اور سات مئی کی رات کی کارروائی کے جواب سے روک سکا؟ نہیں۔ کیونکہ صرف وہی لوگ رُکتے ہیں جنھیں روکا جا سکتا ہے۔‘\nڈی جی آئی ایس پی آر نے نو اور دس مئی کی درمیانی رات انڈیا اور انڈیا کے زیرانتظام کشمیر میں ان کی دفاعی تنصیبات کو نشانہ بنانے کے حوالے سے کہا کہ ’پاکستان نے اس رات نپا تلا، مربوط اور متناسب جواب دیا یہ ایک محدود سطح پر ہماری روایتی فوجی طاقت کا استعمال تھا۔ یہ ہماری تکنیکی صلاحیت کا ایک چھوٹا لیکن نہایت مؤثر مظاہرہ تھا۔ اور اس کے بعد آپ نے دیکھا کہ انڈیا نے پیچھے ہٹنا شروع کیا۔ اچانک وہ بات چیت کی بات کرنے لگے اور کشیدگی کم کرنے کی خواہش کا اظہار کرنے لگے۔‘\nاس سوال پر کہ دونوں ملکوں کے درمیان سیز فائر سے متعلق بات چیت کس نے اور کب شروع کی؟ پاکستانی فوج کے ترجمان نے دعویٰ کیا کہ چھ اور سات مئی کی رات حملوں کے بعد ’انڈیا کے ڈی جی ملٹری آپریشنز نے ہم سے رابطہ کیا اور بات چیت کی خواہش کا اظہار کیا۔ ہم نے واضح کر دیا کہ ہم صرف اسی وقت بات کریں گے جب اپنا جواب دے چکے ہوں گے۔ ہمارا جواب دس مئی کی صبح آیا۔ اس کے بعد آپ نے دیکھا کہ ان کا فوجی ترجمان انڈین ٹی وی چینلز پر آ کر آن ریکارڈ کہتا ہے کہ وہ جنگ کو مزید بڑھانا نہیں چاہتے بشرطیکہ پاکستان مزید حملے نہ کرے۔‘\nڈی جی آئی ایس پی آر نے کہا کہ ’ہم ہمیشہ سے کہتے آئے ہیں کہ ہم ایک امن پسند قوم ہیں۔ ہم ہی تھے جو کشیدگی کو قابو میں رکھے ہوئے تھے۔ ان کی جانب سے درخواست موجود تھی اور بین الاقوامی ثالث بھی اس عمل میں شریک تھے۔ صدر ٹرمپ کی قیادت کو کریڈٹ دینا چاہیے اور یہ قابلِ تعریف ہے۔ جو بیرونی قوتیں ملوث تھیں، ان کی بھی یہی خواہش تھی، اورانڈین فریق نے بھی عوامی سطح پر کہا کہ وہ مزید کشیدگی نہیں چاہتے۔ تو ہم نے کہا: کیوں نہیں؟‘\nدوسری جانب انڈین میڈیا میں اس وقت ملک کے وزیر خارجہ ایس جے شنکر کا ایک ویڈیو بیان شیئر کیا جا رہا ہے جس میں انھیں یہ کہتے ہوئے سُنا جا سکتا ہے کہ انڈیا نے پاکستان میں میزائل حملوں سے قبل پاکستانی حکومت کو آگاہ کر دیا تھا کہ انڈیا کی جانب سے پاکستان میں شدت پسندوں کے ٹھکانوں کو ٹارگٹ کیا جائے گا۔\nبی بی سی نے یہی سوال جب ڈی جی آئی ایس پی آر سے پوچھا کہ کیا پاکستان کو اس حملے کی پیشگی اطلاع دی گئی تھی؟ انھوں نے یہ جواب دیا کہ ’یہ انڈین میڈیا کی طرف سے چلایا جانے والا ایک مزاحیہ بیانیہ ہے۔ ایسا کچھ نہیں ہوا۔ جہاں تک پاکستان کی مسلح افواج کا تعلق ہے، ہم اپنی انٹیلیجنس کے لیے انڈین ذرائع پر انحصار نہیں کرتے۔ ہم میڈیا کو پہلے ہی دکھا چکے ہیں کہ جب بھی ان کا کراس سیکشن ریڈار ڈرون داخل ہوتا ہے، ہمیں فوراً معلوم ہو جاتا ہے کہ وہ کہاں سے آ رہا ہے۔ ‘\n’انڈیا میں حد سے زیادہ خوداعتمادی ہے۔ وہ سمجھتے ہیں کہ پاکستان ایک کمزور ملک ہے اور وہ ہمارے ساتھ جو چاہیں کر سکتے ہیں۔ اس تکبر کو ہم نے اس تنازعے کے دوران کئی سطحوں پر توڑا ہے۔ تو جب وہ دعویٰ کرتے ہیں کہ انھوں نے پہلے سے ہمیں اطلاع دی تھی، تو ہمارا کہنا ہے کہ ہمیں آپ کی طرف سے کسی اطلاع کی ضرورت نہیں۔ ہمیں معلوم ہے آپ کس قسم کے حریف ہیں اور آپ کی صلاحیتیں کیا ہیں۔ بطور فوجی میں آپ کو بتا سکتا ہوں کہ ہم انھیں بہت ہی غور سے دیکھتے ہیں۔ وہ کیا کر رہے ہیں اور کیوں کر رہے ہیں؟ ہم ہمیشہ چوکنا اور تیار رہتے ہیں۔‘\nاس سوال پر کہ انڈین فوج کا دعویٰ ہے کہ انھوں نے بہاولپور میں مبینہ طور پر جیشِ محمد کے ٹھکانوں کو نشانہ بنایا، ڈی جی آئی ایس پی آر نے کہا کہ یہ انڈیا کا پرانا بیانیہ ہے جو بار بار دہرایا جا رہا ہے۔ \n’انھوں نے بہاولپور، مریدکے اور مظفرآباد میں جن جگہوں کو نشانہ بنایا، وہ تمام مساجد تھیں۔ میڈیا کو اگلے دن ان جگہوں پر لے جایا گیا۔ کیا یہ ممکن ہے کہ رات کو وہاں دہشتگرد اور ان کے کیمپس موجود ہوں، اور چند گھنٹوں میں، سینکڑوں لوگوں کے بیچ، تمام نشانات مٹا دیے جائیں؟ ان کے پاس ان الزامات کو ثابت کرنے کے لیے نہ کوئی ثبوت ہے، نہ کوئی منطق۔۔۔ حکومت پاکستان نے واضح کر دیا ہے کہ اگر ان کے پاس کوئی ثبوت ہے تو لے آئیں، ہم تحقیقات کریں گے۔ لیکن وہ اس پر بھی آمادہ نہیں۔‘\nبی بی سی نے ڈی جی آئی ایس پی آر سے اس تصویر سے متعلق سوال بھی کیا جو انڈیا کے برطانیہ میں ہائی کمشنر نے میڈیا کو دکھاتے ہوئے الزام عائد کیا تھا کہ کالعدم جیش محمد سے تعلق رکھنے والے افراد کی نماز جنازہ کے دوران پاکستانی فوج کے سینیئر افسران بھی موجود تھے۔\nاس پر ڈی جی آئی ایس پی آر نے کہا کہ ’جہاں تک نمازِ جنازہ کا تعلق ہے، چاہے وہ بہاولپور میں ہوئی ہو، مریدکے میں، یا مظفرآباد میں، حالیہ دنوں میں یا پہلے،  جو لوگ مارے گئے وہ ہماری قوم کے بچے تھے۔ میرے پاس ان تمام لوگوں کی تصویریں موجود ہیں جو میں آپ کو دکھا سکتا ہوں۔ ان بچوں کو دیکھیں، ان کے چہرے دیکھیں۔ کیا پاکستان کی فوج ان کے جنازوں میں شریک نہیں ہو گی؟ کیا پاکستانی انتظامیہ وہاں نہیں جائے گی؟‘\nتاہم اس سوال پر کہ جیشِ محمد ایک ایسی تنظیم ہے جسے بین الاقوامی طور پر دہشتگرد تنظیم تسلیم کیا گیا ہے۔ اگر اس تنظیم سے منسلک افراد کے اہلخانہ کے جنازوں میں فوجی افسران شریک ہوتے ہیں، تو کیا اسے منفی پیرائے میں نہیں دیکھا جائے گا؟\nڈی جی آئی ایس پی آر نے کہا کہ ’ہم نے کب سے انڈیا کی خوشنودی کے لیے فیصلے کرنا شروع کر دیے؟ کہ انڈیا جو کہے، ہم وہی کرنا شروع کر دیں؟ ہم ایسا نہیں کرتے۔ انڈیا میں آج تک اور نہ آئندہ کوئی یہ طے کر سکتا ہے کہ ہم انڈیا کو خوش کرنے کے لیے فیصلے کریں گے۔ ہم اپنے شہدا کو عزت دیتے ہیں۔ یہ فوج، یہ حکومت، یہ ریاست صرف پاکستان کے عوام کی مقروض ہے۔‘\nانھوں نے مزید کہا کہ انڈیا پاکستان میں کسی بھی جگہ بم گرائے اور پھر یہ دعوی کرے کہ وہاں جیش محمد کے لوگ تھے۔ ’ہمیں کوئی ثبوت دیں جو جیشِ محمد کی شمولیت کو ثابت کرے۔ وہ ثبوت لائیں۔ ثابت کریں کہ بہاولپور میں دہشتگردوں کا کوئی تربیتی کیمپ موجود ہے۔‘\nڈی جی آئی ایس پی آر نے کہا کہ ’ہم دہشتگردی سے نفرت کرتے ہیں۔ ہماری نظر میں دہشتگردوں کا نہ کوئی مذہب ہوتا ہے، نہ عقیدہ، نہ انسانیت سے کوئی تعلق۔ وہ انسانیت سے باہر ہوتے ہیں۔ دہشتگرد بس دہشتگرد ہوتا ہے۔ اگر کوئی بھی شخص کسی پاکستانی شہری کے دہشتگردی میں ملوث ہونے کا ثبوت دیتا ہے، تو ہم خود کارروائی کریں گے۔‘",
        "published_date": "Wed, 21 May 2025 11:14:25 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c5y66j11q32o#1",
        "title": "حادثہ، قتل یا تخریب کاری: ابراہیم رئیسی کی ہیلی کاپٹر حادثے میں ہلاکت جو ایک سال بعد بھی سازشی نظریات کا مرکز ہے",
        "link": "https://www.bbc.com/urdu/articles/c5y66j11q32o",
        "image_url": "https://ichef.bbci.co.uk/news/1024/branded_urdu/527f/live/f2d4ccf0-363e-11f0-8947-7d6241f9fce9.jpg",
        "article": "ابراہیم رئیسی ایران کے طاقت کے ایوانوں میں تیزی سے اوپر آئے لیکن ان کی صدارت اچانک ایک ہیلی کاپٹر حادثے میں ختم ہو گئی۔\nایرانی صدر ابراہیم رئیسی 19 مئی 2024 کو آذربائیجان کی سرحد کے قریب مشرقی آذربائیجان کے صوبے میں ایک ہیلی کاپٹر حادثے میں ہلاک ہو گئے تھے۔ اس واقعے میں اس وقت کے ایرانی وزیر خارجہ حسین امیر عبداللہ اور کئی اعلیٰ حکام بھی ہلاک ہوئے تھے۔\nایک سال بعد بھی اس حادثے کے متعلق سرکاری وضاحت جس میں کہا گیا تھا کہ خراب موسم کی وجہ سے ان کا ہیلی کاپٹر پہاڑ سے ٹکرا گیا تھا، پر آج بھی ایران کے اندر بڑے پیمانے پر سوالات اٹھائے جا رہے ہیں جو یہ ظاہر کرتا ہے کہ لوگوں کو حکومتی بیانیے پر زیادہ بھروسہ نہیں۔\nایرانی فوج نے اس حادثے میں کسی تخریب کاری یا قتل کی سازش کو مسترد کرتے ہوئے تین رپورٹس جاری کی ہیں۔ تازہ ترین رپورٹ میں گہری دھند کو حادثے کی ممکنہ وجہ بتایا گیا ہے۔\n تاہم، رئیسی کے سابق چیف آف سٹاف نے کہا کہ مطلع صاف تھا جبکہ ناقدین ہیلی اپٹر میں کسی ممکنہ تکنیکی خرابی کی طرف اشارہ کرتے ہیں۔\nایرانی ریاست کی جانب سے کیس بند کرنے کی کوشش کے ساتھ ہی عوام کی اس حادثے کے بارے میں قیاس آرائیاں بڑھ گئی ہیں۔\nہیلی کاپٹر کے ملبے کی محدود اور دھندلی تصاویر نے شکوک و شبہات کو مزید ہوا دینے میں کردار ادا کیا ہے۔\nاس حادثے سے قبل ابراہیم رئیسی کے سفری منصوبوں میں کافی تبدیلیاں ہوئی تھیں۔\nمجتبیٰ موسوی کے بھائی ایک اہم سکیورٹی ٹیم کی سربراہی کر رہے تھے اور ابراہیم رئیسی کے ہیلی کاپٹر حادثے میں وہ بھی ہلاک ہوئے ہیں۔ مجتبیٰ کے مطابق آذربائیجان کی سرحد کا سفر ان کی اصل منزل نہیں تھی اور سکیورٹی یونٹ نے اس سفر کی سخت مخالفت کی تھی۔\nانھوں نے دعویٰ کیا کہ اس دورے پر اعتراض اٹھاتے ہوئے اس کے متعلق باضابطہ طور پر ایک سرکاری خط جمع کرایا گیا تھا۔\nفوج نے ان دعووِں کو ’شک کے بیج بونے‘ کی کوششیں قرار دیتے ہوئَے انھیں مسترد کر دیا ہے۔ لیکن علاقائی کشیدگی اور واقعے سے قبل آذربائیجان کے صدر الہام علیوف کے ساتھ ہونے والی اہم ملاقات نے ان دعووں کو تقویت بخشی ہے۔ \nسخت گیر سیاست دانوں نے کھلے عام اس جانب اشارہ کیا ہے کہ رئیسی کو جان بوجھ کر قتل کیا گیا ہے۔\nرکن پارلیمنٹ حامد رسائی نے دعویٰ کیا کہ علاقائی صورتحال کی راہ میں حائل رکاوٹ کو دور کرنے کے لیے  ابراہیم رئیسی کو ’ختم‘ کیا گیا ہے۔ ایک اور رکن پارلیمان کامران غضنفری نے تو یہاں تک دعویٰ کیا ہے کہ امریکہ اسرائیل اور آذربائیجان نے ایک مشترکہ آپریشن میں ابراہیم رئیسی کو ہلاک کیا ہے۔ تاہم انھوں نے دعوے کے حق میں کوئی بھی ثبوت فراہم نہیں کیے ہیں۔\nیہ الزامات خطے میں رونما ہونے والے دیگر واقعات سے مطابقت رکھتے ہیں جن میں اسرائیل نے فلسطینی تنظیم حماس اور لبنانی تحریک حزب اللہ کے رہنماؤں کو قتل کیا ہے۔\nاسرائیلی حکام اس واقعے میں ملوث ہونے کی تردید کرتے ہیں۔\nسوشل میڈیا پر وائرل ایک ویڈیو میں رئیسی کی والدہ کے نام سے شناخت کی گئی ایک خاتون انتہائی پریشانی کی حالت میں کہتی ہوئی سنائی دیتی ہیں کہ ’جس نے بھی تمہیں مارا، میں خدا سے امید کرتی ہوں کہ وہ بھی  مارے جائیں۔‘\nبی بی سی اس ویڈیو کی آزادانہ طور پر تصدیق نہیں کر سکا تاہم یہ ویڈیو سوشل میڈیا پرکافی وائرل ہوئی ہے۔\nایرانی میڈیا پر ابتدا میں اس حادثے کے مقام سے متعلق متضاد خبریں سامنے آئیں۔ چند اخبارات اور چینلز پر یہ خبریں شائع اور نشر ہوئیں کہ ابراہیم رئیسی نے براستہ سڑک اپنا سفر شروع کیا تھا جبکہ کچھ خبریں ایسی بھی سامنے آئیں جن میں ہنگامی لینڈنگ کی بات کی گئی۔ \nاس کے بعد یہ خبر سامنے آئی کہ ان کے طیارے کو حادثہ پیش آیا ہے جس میں ان کی ہلاکت ہوئی ہے اور اس کے بعد قومی سطح پر دعائیہ تقریبات کا اہتمام شروع ہو گیا۔ \nمجتبیٰ کہتے ہیں کہ ’میرے باس دائرے میں نظر آنے والے تین ہیلی کاپٹرز میں سے ایک پر سوار تھے۔ ایرانی حکام نے بھی پیریڈ سے متعلق انتظامات کے بارے میں بھی متضاد بیانات دیے۔‘ \nان دعوؤں کے باوجود کہ طیارے پر سوار ایک مسافر نے فون کال کا جواب دیا ہے اس طیارے کے ملبے کو تلاش کرنے میں 16 گھنٹے سے زیادہ کا وقت لگ گیا۔ \nترکی نے یہ دعوی کیا تھا کہ اس کے ایک ڈرون نے اس طیارے کی جگہ کا پتا چلا لیا ہے۔ تاہم بی بی سی فارسی کی تحقیقات سے پتا چلا کہ ترکی کی طرف سے شیئر کیے جانے والے ’کوآرڈینیٹس‘ درست نہیں تھے۔ \nاس کے بجائے ایک گروپ موٹرسائیکلوں پر جائے حادثہ پر پہنچا۔ یہ ایک ایسی حقیقت ہے کہ جسے ایران کے سرکاری میڈیا نے تسلیم نہیں کیا ہے۔\nاس واقعے کی شائع تصاویر میں جلی ہوئی لاشیں نظر آ رہی تھیں مگر کچھ سامان اور دیگر اشیا نسبتاً صحیح سلامت نظر آ رہی تھیں۔\nایک حکومت کے حامی سوگوار نے بی بی سی کو بتایا کہ ابراہیم رئیسی کی لاش اس قدر بری طرح جھلس گئی تھی کہ اسے جنازے سے قبل ’غسل‘ دینے کے بجائے کفن کے لیے ’تیمم‘ دیا گیا۔ \nصدر رئیسی کی اہلیہ اور ان کی والدہ کو ان کی لاش دیکھنے کی اجازت نہیں دی گئی۔ کچھ حکام کا کہنا ہے کہ صدر رئیسی کی لاش ہی نہیں ملی تھی جس سے عوام میں مزید شکوک و شبہات پیدا ہوئے۔ \nصدر رئیسی کی موت سے متعلق پائے جانے والے شکوک و شبہات کو ایران کی طویل رازداری والی تاریخ سے جدا نہیں کیا جا سکتا ہے۔ \nسنہ 2020 میں یوکرینی طیارے کو گرانے سے لے کر پولیس کی حراست میں مہسا امینی کی موت تک، دہائیوں تک سیاسی بنیادوں پر کیے جانے والے قتل سمیت ایرانیوں کو ہر بار ایسا سرکاری مؤقف دیکھنے کو ملتا ہے کہ جو ایسے واقعات سے جڑی پراسراریت کو ختم کرنے میں ناکام رہتا ہے۔\nاگر ابراہیم رئیسی کا ہیلی کاپٹرتباہ ہونے کا یہ واقعہ ایک حادثہ بھی تھا تو بھی ایران کی تاریخ ایسی رہی ہے کہ جس کی وجہ سے اس کے شہریوں کو سکیورٹی سروسز کے مؤقف پر یقین نہیں آتا۔ \nمعاشی اصلاحات اور سیاسی استحکام کے وعدوں پر رئیسی جو ایک سخت گیر عالم کی حیثیت سے معروف تھے، جون 2021 میں ہونے والے انتخابات کے نتیجے میں منتخب ہوئے تھے۔ مگر ان کے دور صدارت کو مشکلات کا سامنا رہا۔ انھیں سپریم لیڈر آیت اللہ علی خامنہ ای کا قریبی ساتھی سمجھا جاتا تھا اور انھیں ان کے ممکنہ جانشین کے طور پر بھی دیکھا جا رہا تھا۔ \nصدر بننے سے قبل وہ ایران کی عدلیہ کے سربراہ بھی رہ چکے تھے۔ بہت سے ایرانی شہریوں اور انسانی حقوق کے کارکنوں نے 1980 کی دہائی میں سیاسی قیدیوں کی بڑے پیمانے پر پھانسیوں میں اُن کے مبینہ کردار کا ذکر کیا۔\nان کے دور میں افراط زر میں اضافہ دیکھنے میں آیا اور ان کی عالمی سفارتکاری بھی کامیاب نہ رہی۔ ان کے دور میں مہسا امینی کی پولیس کی حراست میں موت کے بعد ملک میں شروع ہونے والے احتجاج سے ان کی انتظامیہ مزید کمزور ہوئی۔ \nسیاسی مبصرین ان کے دور حکومت کو ایک بے بس حکومت کے طور پر دیکھتے ہیں۔ \nسنہ 2024 تک ریئسی کا سیاسی مستقبل غیریقینی ہو گیا تھا۔ ان کی حادثاتی موت سے نوجوان اور انقلابی قیادت کے ذریعے ایک نئی نسل کی آبیاری کا ان کا منصوبہ بھی ختم ہو گیا۔",
        "published_date": "Wed, 21 May 2025 13:36:44 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c7711vgjx15o#1",
        "title": "آئی ایم ایف پاکستان میں پرانی گاڑیوں کی درآمد آسان کیوں بنانا چاہتا ہے اور اس سے امپورٹڈ کاروں کی قیمتوں میں کتنی کمی متوقع ہے؟",
        "link": "https://www.bbc.com/urdu/articles/c7711vgjx15o",
        "image_url": "https://ichef.bbci.co.uk/news/1024/branded_urdu/38ce/live/ae17ce30-35af-11f0-96c3-cf669419a2b0.jpg",
        "article": "آئی ایم ایف نے قرض پروگرام کے سلسلے میں پاکستان سے درآمد شدہ اشیا پر ٹیرف میں کمی کا مطالبہ کیا ہے جن میں پرانی گاڑیوں کی درآمد پر چھوٹ نمایاں ہے۔\nمگر یہ پیشرفت جہاں ایک طرف کار ڈیلرز اور امپورٹرز کے لیے خوش آئند ہے تو وہیں گاڑیوں کی تیاری کی صنعت سے وابستہ افراد نے اس حوالے سے اپنے تحفظات ظاہر کیے ہیں۔\nمعاشی بحالی اور شرح سود میں کمی سے نئی گاڑیوں کی فروخت میں گذشتہ مہینوں کے دوران اضافہ دیکھا گیا تھا مگر ماہرین کا خیال ہے کہ اگر درآمد شدہ گاڑیوں پر ڈیوٹی میں کمی واقع ہوتی ہے تو ایک بڑی تعداد میں لوگ مقامی طور پر بننے والی گاڑیوں کی بجائے ان کا رُخ کر سکتے ہیں۔\nپاکستان میں کار اسمبل کرنے والی کمپنیوں کو عرصہ دراز سے حکومتی پالیسیوں کے تحت تحفظ حاصل رہا ہے مگر آئی ایم ایف چاہتا ہے کہ آٹو سیکٹر کو درپیش تجارتی رکاوٹیں ختم کی جائیں۔\nحکومت فی الحال آئی ایم ایف کی ہدایت پر نیشنل ٹیرف پالیسی پر غور کر رہی ہے جس کے تحت گاڑیوں کی درآمد میں ریلیف کی توقع ہے۔\nمگر اس اقدام کے مقامی صنعت اور درآمد شدہ گاڑیوں پر کیا اثرات ہوں گے، اس حوالے سے ہم نے اس شعبے کے ماہرین سے بات کی ہے۔\nآئی ایم ایف کی رواں ماہ جاری کردہ کنٹری رپورٹ کے مطابق پاکستان کے آٹو سیکٹر کو سخت تجارتی رکاوٹوں کا سامنا ہے لہذا نہ صرف ٹیرف یعنی درآمدی کسٹم ڈیوٹی میں کمی درکار ہے بلکہ گاڑیوں کی مقامی صنعت کو حاصل رعایتیں بھی واپس لینا ہوں گی۔\nآئی ایم ایف رپورٹ کے مطابق پاکستان میں استعمال شدہ گاڑیوں کی درآمد پر پابندی ختم کی جائے گی۔ \nیاد رہے کہ فی الحال پاکستان میں صرف گفٹ سکیم کے تحت اکثر جاپان سے استعمال شدہ گاڑیاں امپورٹ کی جاتی ہیں مگر آئی ایم ایف نے اس میں زیادہ سے زیادہ تین سال پرانی گاڑی کی شرط ختم کر دی ہے۔ اب پانچ سال پرانی گاڑی درآمد کرنے کی بھی اجازت ہوگی۔\nآئی ایم ایف چاہتا ہے کہ پاکستان کے آٹو اسمبلرز کو ’بیرونی مقابلے سے تحفظ کے لیے حاصل سبسڈی، رعایت اور ترجیح ختم کی جائے۔‘\nکنٹری رپورٹ کے مطابق حکومت نے آئی ایم ایف کو یقین دہانی کرائی ہے کہ آٹو سیکٹر پر عائد اضافی درآمدی ڈیوٹی یا سیلز ٹیکس کو ختم کیا جائے گا اور ان تبدیلیوں کا 2030 تک آہستہ آہستہ نفاذ کیا جائے گا۔\nاس حوالے سے پاکستانی حکومت نئی قومی ٹیرف پالیسی (این ٹی پی) اور آٹو پالیسی پر مشاورت کر رہی ہے جس کا نفاذ یکم جولائی 2025 سے متوقع ہے۔\nآئی ایم ایف کنٹری رپورٹ کے مطابق اگلی آٹو پالیسی کے ذریعے مقامی صنعت کو حاصل تحفظ کو بڑے پیمانے پر کم کیا جائے گا اور اس کا نفاذ جولائی 2026 سے متوقع ہے۔\nاس کے مطابق گاڑیوں کی قیمتوں میں کمی کے لیے نہ صرف ایڈیشنل کسٹم ڈیوٹی اور ریگولیٹری ڈیوٹی کو ختم کیا جائے گا بلکہ کسٹم ڈیوٹی میں بڑے پیمانے پر کمی کی جائے گی۔\nپاکستان کی وفاقی حکومت نے نیشنل ٹیرف پالیسی کے تحت اگلے پانچ سال میں ملک میں صنعتی اشیا اور ان کی تیاری میں استعمال ہونے والے خام مال کی درآمد پر کسٹم ڈیوٹی اور ریگولیٹری ڈیوٹی میں کمی کا فیصلہ کیا ہے۔\nملک کے صعنتی شعبے میں آٹو سیکٹر ایک کلیدی شعبہ ہے جس میں ملک میں مقامی طور پر گاڑیاں تیار کرنے کے لیے آٹو پارٹس اور دوسرے خام مال کی درآمد کے ساتھ مکمل طور پر تیار گاڑیاں بھی بیرون ملک سے منگوائی جاتی ہیں۔\nٹیکس امور کے ماہر ذیشان مرچنٹ نے بی بی سی کو بتایا کہ درآمدی اشیا پر اکثر اضافی ٹیرف کو کسٹم ڈیوٹی، ایڈیشنل ڈیوٹی اور ریگولیٹری ڈیوٹی کے ناموں سے لگایا جاتا ہے تاکہ امپورٹ کی حوصلہ شکنی ہو اور حکومت کو زیادہ ٹیکس بھی ملے۔ ان کے مطابق آٹو پارٹس اور دیگر خام مال پر عائد امپورٹ ڈیوٹی میں کمی سے مقامی صنعت کو فائدہ ہو سکتا ہے۔\nذیشان مرچنٹ بتاتے ہیں کہ پاکستان میں پرانی اور نئی گاڑیوں، ان کے خام مال یا پارٹس کے علاوہ کیپٹل گڈز یعنی پلانٹ اور مشینری پر بھی امپورٹ ڈیوٹی عائد کی جاتی ہے۔\nآٹو سیکٹر کے نگران حکومتی ادارے انجینیئرنگ ڈویلپمنٹ بورڈ (ای ڈی بی) نے ٹیرف پالیسی سے متعلق تجاویز مانگتے ہوئے 17 مئی کو ایک نوٹیفیکیشن میں بتایا کہ سنہ 2030 تک آٹو سیکٹر پر زیادہ سے زیادہ ٹیرف سلیب کو اگلے پانچ برسوں میں 15 فیصد تک لایا جائے گا جبکہ ایڈیشنل کسٹم ڈیوٹی اور ریگولیٹری ڈیوٹی کو اگلے پانچ سال میں ختم کرنے کی تجویز زیرِ غور ہے۔\nای ڈی بی کی جانب سے جاری کردہ نوٹیفکیشن کے مطابق ایڈیشنل کسٹم ڈیوٹی کو چار سال میں ختم کیا جائے گا جس کا آغاز آنے والے مالی سال سے کیا جائے گا۔ اسی طرح اگلے پانچ سال میں ریگولیٹری ڈیوٹی کو ختم کر دیا جائے گا۔ \nففتھ شیڈول کو بھی اگلے پانچ سال میں ختم کر دیا جائے گا جو کسٹم ایکٹ کا حصہ ہے جو کیپٹل گڈز اور صعنتی خام مال کی درآمد سے متعلق ہے۔ اسی طرح کسٹم ڈیوٹی کے چار سلیب ہوں گے جو موجودہ وقت میں پانچ ہیں اور اس میں بھی زیادہ سے زیادہ کسٹم ڈیوٹی 15 فیصد تک ہو گی۔ موجودہ پانچ سلیبز میں کسٹم ڈیوٹی زیرو فیصد، تین فیصد، 11 فیصد، 16 فیصد اور زیادہ سے زیادہ 20 فیصد ہے۔ نئے سلیب میں کسٹم ڈیوٹی زیرو، پانچ فیصد، دس فیصد اور زیادہ سے زیادہ 15 فیصد ہو گی۔\nتاہم وزارت صنعت کے ایک اہلکار نے نام نہ ظاہر کرنے کی شرط پر بتایا کہ یہ تجاویز حتمی نہیں ہیں مگر حکومت رواں سال پرانی گاڑیوں کی درآمد پر قانون سازی کرے گی اور اگلے سال کے بجٹ سے آٹو سیکٹر پر عائد امپورٹ ٹیرف میں کمی ہوسکتی ہے۔\nپاکستان میں گاڑیوں کے مقامی اسمبلرز کی نمائندہ تنظیم پاما کے ڈائریکٹر جنرل عبدالوحید خان نے بی بی سی سے بات کرتے ہوئے یہ سوال کیا کہ ٹویوٹا، ہنڈا، سوزوکی یا کِیا جیسے برانڈز پہلے ہی دنیا بھر میں گاڑیاں اور پارٹس بیچ رہے ہیں تو یہ کیسے پاکستان میں اپنے چھوٹے مینوفیکررز کو عالمی سطح پر فروخت اور دیگر سپلائرز سے مقابلے کی اجازت دیں گے۔\nوہ مثال دیتے ہیں کہ اگر وہ خود ہی ہنڈا کار بنا کر افریقہ میں بیچ رہے ہیں تو وہ کیوں چاہیں گے ’میں بھی اپنی کار افریقہ میں جا کر بیچوں۔‘\nان کا خیال ہے کہ پرانی گاڑیوں کی درآمد پر ریلیف دینے سے ’امپورٹڈ کار کا متبادل دینے والی‘ موجودہ صنعت کی حوصلہ شکنی کی جا رہی ہے۔ ان کا خیال ہے کہ درآمدی ڈیوٹی میں اس ریلیف سے غیر ملکی زر مبادلہ میں کمی واقع ہوسکتی ہے۔\nپاما کے نمائندے نے بتایا کہ آٹو سیکٹر سے 30 لاکھ لوگوں کا روزگار وابستہ ہے اور گذشتہ دہائیوں میں اس صنعت کو کھڑا کرنے میں بھاری سرمایہ کاری کی گئی ہے۔ ’حکومت تین کروڑ کی کار پر ایک کروڑ ٹیکس لیتی ہے۔ اس وقت حکومت کے خزانے میں ایک کھرب سے زیادہ کا خسارہ ہے، اگر یہ ڈیوٹی ختم کر دیں گے جو پیٹرولیم کے بعد آمدن کا سب سے بڑا ذریعہ ہے تو یہ آمدن کہاں سے آئے گی؟ نوکریاں بھی ختم ہوجائیں گی۔‘\nعبدالوحید خان کہتے ہیں کہ اس اقدام کا مقامی اسمبلرز پر منفی اثر پڑے گا۔\nادھر آٹو سیکٹر ماہر مشہود علی خان کا کہنا ہے کہ پرانی گاڑیوں کی درآمد پر اس ریلیف کے بعد انھیں مقامی طور پر تیار کردہ گاڑیوں پر برتری حاصل ہوگی۔\nوہ بی بی سی کو بتاتے ہیں کہ اس اقدام سے گاڑیوں کی قیمتوں میں کمی ہوسکتی ہے۔ ’ٹیرف میں کمی سے مقابلہ بڑھے گا۔ ٹیکس میں کمی یا مارکیٹ میں مقابلہ، یہی دو چیزوں قیمتوں میں کمی کا باعث بنتی ہیں۔ سنہ 2006-2007 میں جب چینی بائیکس جاپانی بائیک کے مدمقابل ہوئیں تو قیمتیں بھی کم ہوئیں اور والیوم بھی بڑھا۔ ڈیڑھ دو، لاکھ کی مارکیٹ آج 20 لاکھ بائیکس سے تجاوز کر گئی۔'\nمگر وہ کہتے ہیں کہ گاڑی تین کی بجائے پانچ سال پرانی درآمد ہوگی تو اس کی قیمت تو کم ہوجائے گی مگر یہ فائدہ ’اِن دو ڈھائی لاکھ لوگوں کو ہی ہو گا جو سالانہ پاکستان میں گاڑیاں خریدتے ہیں۔ عوام بڑے پیمانے پر اب بھی ٹو وہیلرز سے فور وہیلرز پر منتقل نہیں ہو پائے گی۔‘\nان کی رائے ہے کہ اس پالیسی سے ’ایک مخصوص طبقہ ہی فائدہ اٹھائے گا۔‘ وہ مثال دیتے ہیں کہ درآمد شدہ گاڑیوں پر ٹیرف میں نرمی کا مطلب یہ بھی ہے کہ ’جو پہلے 11 کروڑ کی لینڈ کروزر خرید رہا تھا، وہ اب نو کروڑ کی خرید لے گا۔‘\nان کا خیال ہے کہ پاکستان کی آٹو انڈسٹری عالمی سطح پر مقابلہ نہیں کر سکتی، اسی لیے اسے تحفظ دیا گیا تھا۔ \n’عالمی سپلائی چین کا حصہ بننے کے لیے ابھی بہت محنت درکار ہے۔۔۔ ویتنام، انڈونیشیا، تھائی لینڈ، انڈیا، تائیوان جیسے ملکوں سے مقابلہ کر کے اپنی جگہ بنانی ہوگی اور اس میں ہم بہت پیچھے ہیں۔‘\nکیا ٹیرف میں نرمی سے طویل مدت میں برآمدات بڑھ پائیں گی، مشہود علی خان اس حوالے سے زیادہ پُرامید نہیں۔ ان کا خیال ہے کہ اگلے پانچ سال میں امپورٹڈ گاڑیوں کی تعداد بہت بڑھ جائے گی جس سے ’تجارتی خسارہ بڑھے گا کیونکہ پارٹس مینوفیکچرر کم اور امپورٹر زیادہ ہیں۔‘\nوہ کہتے ہیں کہ نہ صرف یہ کہ پرانی گاڑیوں کی درآمد بڑھے گی بلکہ اسمبلرز بھی مقامی طور پر تیار کردہ پارٹس کی بجائے کم قیمت کے باعث درآمدہ شدہ پارٹس کو ترجیح دیں گے۔\nآل پاکستان موٹرز ڈیلرز اسوی ایشن کے چیئرمین ایچ ایم شہزاد بتاتے ہیں کہ پاکستان میں اس وقت پرانی گاڑیاں گفٹ سکیم کے تحت درآمد کی جاتی ہیں جن پر عائد ڈیوٹی اور ٹیکسز ڈالر میں وصول کیے جاتے ہیں جو حکومت کے لیے آمدن کا ایک ذریعہ ہے۔\nان کا کہنا ہے کہ جس شخص کے نام پر گاڑی آتی ہے، وہی اس کی ڈیوٹی اور ٹیکسز ڈالر میں ادا کرنے کا پابند ہے، لہذا ان کے بقول یہ واحد امپورٹڈ چیز ہے جس پر حکومت کو ڈالر میں آمدن ہوتی ہے۔  \nاس وقت پاکستان میں گفٹ سکیم کے تحت درآمد کی جانے والی گاڑیوں پر کتنی ڈیوٹی اور ٹیکسز ہیں، اس بارے میں وہ بتاتے ہیں کہ چھوٹی 660 سی سی گاڑیوں پر 50 فیصد کسٹم ڈیوٹی کے علاوہ مختلف ٹیکسز ملا کر 90 فیصد تک وصول کیا جاتا ہے جو کہ 1300 سی سی تک کی کار کے لیے 110 فیصد اور 1500 سی سی کے لیے 130 فیصد تک ہے۔ ان بڑی کاروں پر 60 فیصد سے 100 فیصد تک صرف کسٹم ڈیوٹی وصول کی جاتی ہے۔\nوہ کہتے ہیں کہ ڈیوٹی میں کمی اور پانچ سال تک پرانی گاڑیوں کا ریلیف قیمتوں میں بڑی کمی کا سبب بن سکتے ہیں۔ \nوہ مثال دیتے ہیں کہ اگر تین سال پرانی گاڑی ’میرا‘ قریب پانچ ہزار ڈالر کی ہے تو یہی کار پانچ پرانی ہو تو ڈھائی ہزار ڈالر تک کی مل سکتی ہے۔ یعنی ساڑھے سات لاکھ روپے صرف گاڑی کی قیمت میں کم ہوجاتے ہیں جبکہ ڈیوٹی میں ریلیف مزید کمی کا باعث بن سکتا ہے۔ \nشہزاد پوچھتے ہیں کہ ہمارے ملک میں کیوں نہ مقامی صنعت کا درآمد شدہ گاڑیوں سے برابر کا مقابلہ ہو۔ ’ہماری گاڑیوں میں لوکلائزیشن نہیں، ہم اسمبلر ہیں۔ جب تک لوکلائزیشن نہیں ہو گی، ہم سستی کار نہیں بنا سکتے۔‘\nانھوں نے کہا کہ مقامی طور پر اسمبل ہونے والی گاڑیاں، چونکہ اتنی لوکلائزڈ نہیں، اس لیے ان کے پارٹس کی درآمد پر ڈیوٹی کا فارمولہ الگ ہے جس میں حکومت نے اس شعبے کو بعض رعایتیں دے رکھی ہیں۔ \nان کا کہنا ہے کہ گاڑیوں کی درآمد پر ریلیف ملک میں گاڑیوں کی اسمبلی کے لیے موجودہ پالیسیوں پر نظرثانی کا موقع ہے،کیونکہ یہ ممکن ہے کہ پانچ سال پرانی گاڑی کی درآمد پر چھوٹ ان کے لیے مشکلات کھڑی کر سکتی ہے۔",
        "published_date": "Wed, 21 May 2025 06:57:05 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cj099p7dlqeo#4",
        "title": "کینیڈا، برطانیہ اور فرانس کا ’سخت لہجے‘ میں دیا گیا مشترکہ بیان: کیا اسرائیل کے لیے عالمی حمایت کمزور پڑنے لگی ہے؟",
        "link": "https://www.bbc.com/urdu/articles/cj099p7dlqeo",
        "image_url": "https://ichef.bbci.co.uk/news/1024/branded_urdu/6f6f/live/27a67350-3632-11f0-8947-7d6241f9fce9.jpg",
        "article": "اسرائیل نے سات اکتوبر 2023 کو حماس کے حملوں کے جواب میں غزہ میں جنگ کا آغاز کیا تھا اور اس جنگ میں اسرائیل کی جانب سے اُس اسلحے کا استعمال کیا گیا جو زیادہ تر یا تو امریکہ کی جانب سے فراہم کیا گیا تھا یا امریکہ کی مالی اعانت سے خریدا گیا تھا۔\nاسرائیل کے دیگر مغربی اتحادی ممالک نے بھی اسے (اسرائیل) ایک اور طاقتور ہتھیار فراہم کیا۔۔۔  اور یہ ہتھیار تھا اسرائیل کی اس جنگ میں مکمل اخلاقی حمایت اور یکجہتی کا۔ \nمغربی اتحادیوں کی جانب سے اسرائیل کو یہ حمایت اُن 1200 افراد کی ہلاکتوں پر غم و غصے کے اظہار کے طور پر دی گئی جن میں اکثریت اسرائیلی شہریوں کی تھی جو حماس کے حملے کے دوران ہلاک ہوئے تھے۔\nمگر اب ایسا لگتا ہے کہ اسرائیل کو مغربی اتحادیوں کی طرف سے میسر یہ اخلاقی حمایت ختم ہو چکی ہے، کم از کم فرانس، برطانیہ اور کینیڈا کے حوالے سے تو یہ بات قطعیت کے ساتھ کہی جا سکتی ہے۔ اِن تینوں ممالک نے اسرائیل کے اُس طریقہِ کار کی سب سے سخت مذمت کی ہے جس کے تحت وہ غزہ میں جنگ لڑ رہا ہے۔\nان تینوں ممالک نے کہا ہے کہ اسرائیل غزہ میں اپنی نئی فوجی کارروائی کو فوراً روکے، یعنی وہ نیا فوجی آپریشن جس کا آغاز حال ہی میں ہوا ہے اور جس کے بارے میں وزیرِاعظم نتن یاہو کا دعویٰ ہے کہ اس کی مدد سے حماس کا خاتمہ ہو گا، حماس کی قید میں موجود اسرائیلی یرغمالیوں کو رہا کرایا جائے گا اور پورے غزہ کو براہِ راست اسرائیلی فوجی کنٹرول میں لایا جائے گا۔\nبرطانیہ، فرانس اور کینیڈا نے نتن یاہو کی نئی حکمتِ عملی کو مسترد کرتے ہوئے غزہ میں جنگ بندی کا واضح مطالبہ کر دیا ہے۔ اس تینوں ممالک کے مشترکہ بیان میں کہا گیا ہے کہ ’ہم غزہ میں اسرائیلی فوجی آپریشنز کے پھیلاؤ کی شدید مخالفت کرتے ہیں۔ وہاں انسانی المیے کی شدت ناقابلِ برداشت ہو چکی ہے۔‘\nان ممالک نے حماس کی قید میں موجود اسرائیلی یرغمالیوں کی فوری رہائی کا مطالبہ دہراتے ہوئے یاد دلایا کہ سات اکتوبر کے ’سفاکانہ حملے‘ کے بعد انھوں نے اسرائیل کے حقِ دفاع کو تسلیم کیا تھا، ’لیکن اب جو کچھ ہو رہا ہے وہ مکمل طور پر غیر متناسب ہے۔‘\nنتن یاہو کی جانب سے غزہ میں ’انتہائی محدود‘ مقدار میں خوراک کی فراہمی کی اجازت کو بھی ان تینوں ممالک نے ’انتہائی ناکافی‘ قرار دیا ہے۔\nجواباً نتن یاہو نے سخت ردعمل دیا اور کہا کہ ’لندن، اوٹاوا اور پیرس کے رہنما سات اکتوبر کو اسرائیل میں نسل کشی پر مبنی حملہ کرنے والوں کو انعام دے رہے ہیں اور مزید ایسے مظالم کی راہ ہموار کر رہے ہیں۔‘\nنتن یاہو نے زور دیا کہ اگر حماس یرغمالیوں کو واپس کرے، ہتھیار ڈال دے، اُس کی قیادت جلاوطنی قبول کرے اور غزہ کو غیر فوجی علاقہ بنا دیا جائے تو جنگ ختم ہو سکتی ہے۔ نتن یاہو نے کہا کہ ’کسی بھی ملک سے یہ توقع نہیں کی جا سکتی کہ وہ اس سے کم پر راضی ہو اور اسرائیل تو ہرگز نہیں ہو گا۔‘\nخیال رہے نتن یاہو پر جنگی جرائم کے الزامات ہیں اور ان کے خلاف بین الاقوامی فوجداری عدالت نے وارنٹ بھی جاری کر رکھا ہے۔ تاہم وہ اِن الزامات کو یہود مخالف قرار دیتے ہیں۔\nنتن یاہو پر عالمی دباؤ بڑھتا جا رہا ہے کہ وہ غزہ کی ناکہ بندی ختم کریں، خاص طور پر ایک معتبر عالمی ادارے کے اس سروے کے بعد جس میں غزہ میں قحط کے خطرے کی نشاندہی کی گئی ہے۔\nلندن میں ہونے والے یورپی یونین اور برطانیہ کے مشترکہ اجلاس میں یورپی کونسل کے صدر انتونیو کوسٹا نے غزہ کی صورتحال کو ’ایک ایسا سانحہ قرار دیا جہاں بین الاقوامی قوانین کی کُھلی خلاف ورزی ہو رہی ہے اور پوری آبادی غیر متناسب فوجی طاقت کا نشانہ بن رہی ہے۔‘\nانھوں نے زور دیا کہ ’انسانی امداد کی فراہمی کے لیے فوری، محفوظ اور بغیر رکاوٹ رسائی ہر صورت یقینی بنائی جائے۔‘\nنتن یاہو کی جانب سے ہچکچاہٹ کے ساتھ غزہ میں خوراک کی محدود سپلائی کی اجازت دینے کے فیصلے کی اسرائیل میں موجود اُن کے انتہائی قوم پرست اتحادی شراکت داروں نے مذمت کی ہے۔\nسنہ 2007 میں نسل پرستی پر اُکسانے اور ایک انتہا پسند یہودی گروپ کی حمایت کرنے کے الزام میں مجرم قرار دیے گئے سکیورٹی وزیر اتمار بن گویر نے کہا ہے کہ نتن یاہو کے فیصلے سے ’حماس کو آکسیجن ملے گی جبکہ ہمارے یرغمال شہری سرنگوں میں پڑے رہیں گے۔‘\nپیر کے روز خوراک سے لدے صرف پانچ ٹرک غزہ میں داخل ہوئے تھے جبکہ اسرائیلی فوجیوں کی جانب سے نئے آپریشن کے تحت کی گئی پیش قدمی اور غزہ پر فضائی اور توپخانے کے حملوں میں بہت سے چھوٹے بچوں سمیت مزید فلسطینی شہری مارے گئے۔\nاسرائیل کی جانب سے غزہ کو تباہ کرنے اور ہزاروں فلسطینی شہریوں کو ہلاک کرنے جیسے اقدامات کی مخالفت کرنے والے افراد اور گروہ کہیں گے فرانس، برطانیہ اور کینیڈا کی حکومتوں نے اسرائیل کے خلاف بولنے میں بہت دیر کر دی ہے۔\nاس جنگ کے مخالفین غزہ میں ہونے والی ہلاکتوں اور تباہی کے خلاف بہت عرصے سے مظاہرے کر رہے ہیں۔ یہ لوگ آئے روز فلسطینی شہریوں کی مزید ہلاکتوں، مغربی کنارے پر قبضے اور مسلح یہودی آباد کاروں اور مسلح أفواج کی جانب سے کی گئی فوجی کارروائیوں اور چھاپوں کے دوران اراضی کی ضبطی کے خلاف بھی احتجاج کیا ہے۔\nلیکن کبھی کبھی جنگ کی سیاست میں، ایک واقعہ علامتی قوت کا حامل ہوتا ہے جو حکومتوں کو کارروائی یا ردعمل دینے پر مجبور کر سکتا ہے۔ اور اس بار یہ واقعہ 23 مارچ کو غزہ میں اسرائیلی فوج کے ہاتھوں 15 پیرا میڈیکس اور امدادی کارکنوں کا قتل تھا۔\nیہ اس وقت ہوا جب اسرائیل نے 18 مارچ کو بڑے پیمانے پر فضائی حملوں کے ساتھ دو ماہ سے جاری جنگ بندی کے معاہدے کو توڑ دیا تھا۔\nجنگ بندی کے خاتمے کہ پانچویں روز ایک اسرائیلی فوجی یونٹ نے طبی عملے اور امدادی کارکنوں کے قافلے پر حملہ کیا، اور اس حملے میں جو افراد مارے گئے ان کی گاڑیوں کو ریت تلے دبا دیا۔ اسرائیل نے اس واقعے پر سرکاری بیان دیا مگر وہ اس وقت غلط ثابت ہوا جب  ریت تلے دفن ان افراد کی اجتماعی قبر میں موجود ایک لاش سے موبائل فون برآمد ہوا۔\nاس موبائل کے مالک نے اپنے قتل سے پہلے اس پورے واقعے کو فلمایا تھا۔ اور اسرائیلی دعوؤں اور بیانات کے برعکس قبر سے ملنے والے موبائل کی فلم سے یہ ثابت ہوا تھا کہ اس قافلے میں شامل گاڑیوں اور ایمبولینسوں پر ناصرف روشن لائٹس چل رہی تھیں بلکہ ان پر ہنگامی حالات میں مدد کرنے والی گاڑیوں کے تمام نشانات موجود تھے۔ اسرائیلی یونٹ نے اس قافلے پر منظم انداز میں حملہ کیا اور یہاں تک کے قافلے میں شامل تمام گاڑیوں میں موجود لگ بھگ ہر شخص کو ہلاک کر دیا گیا۔\nاس واقعے کے منظر عام پر آنے کے بعد سے خطرے کی گھنٹی تیزی سے بج رہی ہے۔ ناصرف اسرائیل کے روایتی مخالفین بلکہ اس کے یورپی اتحادی بھی اب اپنی زبان کو سخت کر رہے ہیں۔ تین ممالک کی جانب سے اسرائیل کی جانب سے جارحیت کے خاتمے کے مطالبے کا سامنے آنے والا بیان اسرائیل پر غزہ جنگ کے آغاز کے بعد سے اب تک کی سب سے سخت تنقید ہے۔\nاس معاملے سے باخبر ایک سیینئر یورپی سفارتی اہلکار نے مجھے بتایا کہ تینوں ممالک کی جانب سے سخت زبان کا استعمال غزہ میں ’انسانی المیے کی صورتحال پر بڑھتے ہوئے عالمی غصے کے حقیقی احساس کی عکاسی کرتا ہے، اور اس بات کی بھی عکاسی ہے کہ اسرائیلی حکومت بلاروک ٹوک کارروائیاں کر رہی ہے۔‘\nاس مشترکہ بیان میں اسرائیل کے لیے زیادہ افسوسناک بات وہ ہے کہ جس میں کہا گیا ہے کہ ’ہم (اسرائیل کے ساتھ) کھڑے نہیں رہیں گے جب تک کہ نتن یاہو کی حکومت اِن گھناؤنی کارروائیوں کو جاری رکھے گی۔ اگر اسرائیل نے مزید فوجی کارروائی بند نہیں کی اور انسانی امداد تک رساؤ پر عائد پابندیاں ختم نہیں کیں تو ہم جواب میں مزید ٹھوس اقدامات کریں گے۔‘\nاس بیان میں یہ نہیں بتایا گیا کہ یہ ٹھوس اقدامات کیا ہوں گے۔ اسرائیل پر پابندیوں کا نفاد ایک اقدام ہو سکتا ہے، اور اس سے بڑا قدم فلسطین کو ایک آزاد ریاست کے طور پر تسلیم کرنا ہو سکتا ہے۔\nفرانس ان 148 دیگر ممالک کے بلاک میں شامل ہونے پر غور کر رہا ہے جنھوں نے جون کے شروع میں نیویارک میں منعقد ہونے والی ایک کانفرنس میں ایسا کیا ہے۔ برطانیہ نے بھی فرانس کے ساتھ فلسطینیوں کو تسلیم کیے جانے سے متعلق بات چیت کی ہے۔\nاسرائیل نے سخت ردعمل دیتے ہوئے ان ممالک کو کہا ہے کہ ان کا بیان حماس کی فتح کا اظہار ہے۔  لیکن فرانس، کینیڈا اور برطانیہ کی جانب سے دیے گئے مشترکہ بیان میں جو لہجہ اختیار کیا گیا ہے اس سے اندازہ ہوتا ہے کہ اسرائیل ان ممالک پر دباؤ ڈالنے کی صلاحیت کھو رہا ہے۔",
        "published_date": "Wed, 21 May 2025 10:38:12 UTC",
        "source": "BBC Urdu"
    },
    {
        "guid": "https://urdu.arynews.tv/viral-video-loadshedding-people-take-shelter-in-atm/",
        "title": "لوڈشیڈنگ سے ستائے شہری اے ٹی ایم بوتھ میں سونے لگے، ویڈیو وائرل",
        "link": "https://urdu.arynews.tv/viral-video-loadshedding-people-take-shelter-in-atm/",
        "image_url": "https://urdu.arynews.tv/wp-content/uploads/2025/05/atm-viral.jpg",
        "article": "گرمی کے موسم میں طویل لوڈشیڈنگ کے ستائے شہری اے ٹی ایم بوتھ میں سونے لگے جس کی ویڈیو سوشل میڈیا پر وائرل ہوگئی۔\nبھارتی ریاست اترپردیش کے شہر جھانسی میں لوگ خوفناک گرمی کی لہر کے دوران طویل بجلی بریک ڈاؤن کی وجہ سے اے ٹی ایم میں پناہ لینے پر مجبور ہوگئے۔\nوائرل ویڈیو میں جینتی کشواہا نامی خاتون اور ان کے تین بیٹوں کی جن کی عمریں 10، 14 اور 16 سال ہیں، اے ٹی ایم کے اندر سوتے دیکھا جاسکتا ہے۔\nجینتی نے میڈیا سے گفتگو کرتے ہوئے کہا کہ ہم یہاں پر ہیں کیونکہ یہاں بجلی ہے، ہم کہاں جائیں؟ ہمیں رات یا صبح کے اوقات میں بجلی نہیں مل رہی، اس لیے پورے خاندان کے ساتھ گرمی سے نجات کے لیے اے ٹی ایم میں آرام کررہے ہیں۔\nانہوں نے کہا کہ محکمہ بجلی کے حکام کی جانب سے صحیح صورتحال کے بارے میں نہیں بتایا جارہا، اس صورتحال میں سڑکوں پر بچوں کے ساتھ نہیں سو سکتے، اسی لیے بچوں کے ساتھ اے ٹی ایم میں رہ رہے ہیں۔\nخاتون کا کہنا تھا کہ بجلی کی بندش نے لوگوں کو احتجاج پر مجبور کردیا ہے، بجلی نہ ہونے سے تنگ اکر مکین سڑکوں پر بیٹھ گئے اور دھرنا دے دیا۔",
        "published_date": "Thu, 22 May 2025 15:14:58 UTC",
        "source": "ARY Urdu"
    },
    {
        "guid": "https://urdu.arynews.tv/iran-says-will-hold-us-responsible-for-any-israeli-attack-on-nuclear-sites/",
        "title": "جوہری تنصیبات پر کسی بھی اسرائیلی حملے کا ذمہ دار امریکا ہو گا، ایران",
        "link": "https://urdu.arynews.tv/iran-says-will-hold-us-responsible-for-any-israeli-attack-on-nuclear-sites/",
        "image_url": "https://urdu.arynews.tv/wp-content/uploads/2025/04/iran-9.jpg",
        "article": "ایران کا کہنا ہے کہ جوہری تنصیبات پر کسی بھی اسرائیلی حملے کا ذمہ دار وہ امریکا کو ٹھہرائے گا۔\nسی این این کی رپورٹ کے بعد کہ اسرائیل حملے کی تیاری کر رہا ہے ایران کے وزیر خارجہ نے خبردار کیا ہے ایرانی جوہری تنصیبات پر اسرائیلی حملے کی صورت میں امریکا کو ذمہ دار ٹھہرایا جائے گا۔\nایران میں یورینیم کی افزودگی پر گہرے اختلاف کے دوران، اسرائیل کے قریبی اتحادی ایران اور امریکہ جمعے کو جوہری مذاکرات کا پانچواں دور منعقد کریں گے جس کے بارے میں واشنگٹن کا کہنا ہے کہ یہ جوہری بم تیار کرنے کا باعث بن سکتا ہے۔\nایران نے مسلسل اصرار کیا ہے کہ اس کا جوہری پروگرام شہری مقاصد کے لیے ہے۔\nوزیرخارجہ عباس عراقچی کا کہنا ہے کہ امریکا اور یورپ نے ہر حربہ آزمایا لیکن ہمیں جھکا نہ سکے تمام پابندیاں ناکام ہونے پر امریکا مذاکرات کی میز پر آنے پر مجبور ہوا اگر مخالفین کو یقین ہوتا کہ وہ ہمیں گھٹنوں کے بل لاسکتے ہیں تو وہ مذاکرات نہ کرتے۔\nان کا کہنا تھا کہ مغربی طاقتوں کو توقع تھی کہ کچھ عرصےبعد ہم ان کے سامنے سرخم کر دیں گے عوام کی طاقت اور بھرپور حمایت کی وجہ سےوہ ہمیں مفلوج نہ کر سکے۔\nغیر ملکی خبر رساں ادارے روئٹرز  نے امریکی نیوز چینل سی این این کی رپورٹ کے حوالے سے بتایا ہے کہ امریکہ کو حاصل ہونے والی نئی انٹیلیجنس معلومات سے یہ پتہ چلتا ہے کہ اسرائیل ایران کی جوہری تنصیبات پر حملے کی تیاری کر رہا ہے۔\nرپورٹ میں کہا گیا ہے کہ یہ معلومات اُن امریکی حکام کے حوالے سے دی گئی ہیں جو اس انٹیلیجنس امور سے مکمل واقفیت رکھتے ہیں۔",
        "published_date": "Thu, 22 May 2025 15:14:59 UTC",
        "source": "ARY Urdu"
    },
    {
        "guid": "https://urdu.arynews.tv/cars-getting-cheapers-in-pakistan-after-budget/",
        "title": "نئے بجٹ میں گاڑیاں سستی ہو رہی ہیں؟ حقیقت کیا ہے، جانیے اس خبر میں",
        "link": "https://urdu.arynews.tv/cars-getting-cheapers-in-pakistan-after-budget/",
        "image_url": "https://urdu.arynews.tv/wp-content/uploads/2025/05/cars-2.jpg",
        "article": "نئے مالی سال کا بجٹ 2 جون کو پیش کیے جانے کا امکان ہے اس بجٹ میں گاڑیاں سستی ہو رہی ہیں یا نہیں جانیے آٹو موبائل ایکسپرٹ سے۔\nوفاقی حکومت اگلے مالی سال 26-2025 کا بجٹ پیش کرنے کی تیاری کر رہی ہے اور 2 جون کو بجٹ پیش کیے جانے کا امکان ہے۔\nاس بجٹ کی تیاری کے لیے حکومت کے آئی ایم کے ساتھ مذاکرات کے کئی دور بھی ہوچکے ہیں۔ جس میں فریقین نے آٹو پالیسی 2026 پر مشاورت کرتے ہوئے 5 سال پرانی گاڑیوں کی درآمد پر پابندی ختم کرنے پر اتفاق کیا ہے۔\nآئی ایم ایف پرانی گاڑیوں کی درآمد آسان بنانا چاہتا ہے اور اس کا کہنا ہے کہ پاکستان آٹو سیکٹر میں مسابقت کو فروغ دے۔\nمیڈیا رپورٹس کے مطابق گزشتہ 10 ماہ میں گاڑیوں کی فروخت میں 40 فیصد اضافہ ریکارڈ ہوا ہے۔ نئے بجٹ کے بعد درآمدی گاڑیوں کی قیمت میں کمی متوقع ہے، لیکن مقامی کارساز کمپنیوں نے حکومت اور آئی ایم ایف کی اس پیش رفت پر شدید تحفظات کا بھی اظہار کیا ہے۔\nکیا واقعی بجٹ کے بعد پاکستان میں گاڑیاں سستی ہو رہی ہیں۔ اس حوالے سے آٹو موبائل ایکسپرٹ سنیل سرفراز منج نے اے آر وائی نیوز کے پروگرام میں گفتگو کرتے ہوئے نئے انکشافات کیے۔\nسنیل سرفراز منج نے کہا کہ ہر سال جب بھی بجٹ آتا ہے تو یہی شور مچتا ہے کہ گاڑیاں سستی ہو رہی ہیں، مگر ہوتی نہیں۔ اور میرا خیال ہے کہ اس بار بھی ایسا کچھ نہیں ہوگا۔\nآٹو موبائل ایکسپرٹ نے گاڑیاں سستی ہونے کے شور میں اصل خبر جو چھپائی جا رہی ہے، وہ یہ ہے کہ پٹرول پر فی لیٹر لیوی 100 روپے فکس کر دی گئی ہے اور کاربن ٹیکس لگ رہا ہے۔ اس ٹیکس سے عوام عوام کی زندگی مزید مشکل ہونے والی ہے۔\nان کا کہنا تھا کہ لوگ یہی دیکھ رہے ہیں کہ آئی ایم ایف نے گاڑیوں کی امپورٹ کھولنے اور ریگولیٹری ڈیوٹی کم کرنے کا کہا ہے۔ چھوٹی گاڑیوں پر تو ویسے ہی یہ ڈیوٹی نہیں صرف پرتعیش گاڑیوں پر ہے تو اگر یہ کم بھی ہوگئی تو ایک متوسط طبقے کے فرد پر کیا اثر پڑے گا۔\nسنیل سرفراز نے یہ بھی کہا کہ اگر کمرشل امپورٹ کھول دیں تو ہر شخص باہر سے پرانی گاڑی منگوا سکتا ہے۔ اس سے لوکل انڈسٹری سے مسابقت ہوگئی اور عوام کا فائدہ ہوگا۔ حکومت 2016 میں کمپری ہینسو پالیسی لائی تھی اور 13 کمپنیاں پاکستان آئیں جس سے عام پاکستانی کو فائدہ ہوا اور مسابقت میں ایک ماہ میں ساڑھے 18 لاکھ روپے تک ایک گاڑی کی قیمت کم ہوئی۔\nانہوں نے کہا کہ کمپی ٹیشن اچھی چیز ہے، 2016 کے بعد کمپری ہینسو آٹو پالیسی لائے اس سے فائدہ ہوا۔ 13 کمپنیاں آئیں اس سے عام پاکستانی کو فائدہ ہوا۔ مقابلہ کا یہ حال ساڑھے 18 لاکھ تک ایک مہینے میں کم ہوئی ایک کار کی۔ یہ اچھا مقابلہ بازی ہے۔\nآٹو موبائل ایکسپرٹ کا یہ بھی کہنا تھا کہ حکومت عوام کے لیے گاڑی سستا کرنا چاہتی ہے تو یہ حکومت کے لیے بہت آسان ہے۔ پاکستان میں بننے والی گاڑیوں پر 50 فیصد ٹیکس ہے۔ حکومت اس ٹیکس میں کمی کر دے تو گاڑی خودبخود سستی ہو جائے گی۔",
        "published_date": "Thu, 22 May 2025 15:14:59 UTC",
        "source": "ARY Urdu"
    },
    {
        "guid": "https://urdu.arynews.tv/viral-video-drug-trafficking-by-cat-in-costa-rica/",
        "title": "ویڈیو: منشیات اسمگل کرنے والی ’’بلی‘‘ پکڑی گئی",
        "link": "https://urdu.arynews.tv/viral-video-drug-trafficking-by-cat-in-costa-rica/",
        "image_url": "https://urdu.arynews.tv/wp-content/uploads/2025/05/cat.jpg",
        "article": "آپ نے اب تک انسانی اسمگلر دیکھے ہوں گے جو مختلف طریقوں سے منشیات اسمگلنگ کرتے ہیں لیکن اب جانور بھی اسمگلر بن گئی ہے۔\nدنیا بھر میں اسمگلنگ غیر قانونی عمل ہے لیکن دھڑلے سے جاری ہے۔ انسان منشیات سمیت قیمتی اشیا اور انسان بھی غیر قانونی طور پر ایک جگہ سے دوسری جگہ منتقل کرتے ہیں۔\nآپ نے اب تک بہت بڑے ڈرگ اسمگلروں کے بارے میں سنا ہوگا۔ کوئی جوتوں میں، تو کوئی کپڑوں حد یہ کہ کوئی اپنے پیٹ کے اندر چھپا کر منشیات اسمگل کرتا ہے لیکن آج ہم جس اسمگلر کی بتا رہے ہیں وہ انسان نہیں بلکہ جانور ہے۔\nجی ہاں یہ ایک بلی ہے جو کوسٹاریکا میں منشیات اسمگل کرتے پکڑی گئی ہے۔ اس انوکھی اسمگلر کو دیکھ کر سب ہی حیران رہ گئے۔\nغیر ملکی میڈیا کے مطابق ایک جیل کے باہر بلی کو مشتبہ حرکت کرتے اور جیل کے اندر داخل ہونے کی کوشش کرتے پایا گیا۔ جیل اہلکاروں نے جب اس کو قریب جا کر دیکھا تو اس کے جسم کے ساتھ منشیات کے پیکٹ بندھے ہوئے تھے۔\nپولیس نےفوری کارروائی کرتے ہوئے \"نارکو بلی” کو پکڑ لیا۔ اس کے جسم کے ساتھ دو تھیلیاں باندھی گئی تھیں۔ ان میں سے ایک میں 235 گرام بھنگ اور 66 گرام کوکین کے علاوہ سگریٹ پیپرز برآمد ہوئے۔\nان پیکٹس کو جیل عملے نے احتیاط سے بلی کے جسم سے علیحدہ کیا اور بعد ازاں بلی کو مزید جانچ کے لیے نیشنل اینیمل ہیلتھ سروس کے حوالے کر دیا ہے۔\nاس حوالے سے کوسٹا ریکا کی وزارت انصاف نے ایک بیان میں کہا کہ بلی کو \"رنگے ہاتھوں” جرم کا ارتکاب کرتے ہوئے اس وقت پکڑ لیا گیا، جب وہ شمال مشرقی علاقے کانتون بوکوچی میں واقع جیل کی باڑ پر چڑھ گئی تھی۔\nوزارت کی جانب سے جاری کردہ ویڈیو میں ایک جیل گارڈ کو سیاہ و سفید رنگ کی بلی کو باڑ سے پکڑتے اور نرمی سے سہلاتے ہوئے دیکھا جا سکتا ہے، جبکہ دیگر اہلکار منشیات کو محفوظ طریقے سے ہٹا رہے ہیں۔",
        "published_date": "Thu, 22 May 2025 15:14:59 UTC",
        "source": "ARY Urdu"
    },
    {
        "guid": "https://urdu.arynews.tv/kanwal-khan-revales-showbiz-industry-best-friend/",
        "title": "کنول خان نے شوبز انڈسٹری میں بہترین دوست کا نام بتا دیا",
        "link": "https://urdu.arynews.tv/kanwal-khan-revales-showbiz-industry-best-friend/",
        "image_url": "https://urdu.arynews.tv/wp-content/uploads/2025/05/kanwal-khan.jpg",
        "article": "شوبز انڈسٹری کی معروف اداکارہ کنول خان نے شوبز انڈسٹری میں اپنی بہترین دوست کا نام بتا دیا۔\nاے آر وائی نیوز کے کرکٹ اسپیشل شو ’ہر لمحہ پرجوش‘ میں اداکارہ کنول خان نے شرکت کی اور میزبان وسیم بادامی کی جانب سے پوچھے سوالات کے جوابات دیے۔\nانہوں نے بتایا کہ شوبز انڈسٹری میں ان کی واحد بہترین دوست اداکارہ لائبہ خان ہیں۔\nکنول خان نے کہا کہ میں ایماندار ہوں چاہے لوگ مجھے مغرور سمجھے لیکن میں نہیں ہوں۔\nمیزبان نے پوچھا کہ کامران اکمل بہت ڈیش ہیں؟ جواب میں اداکارہ نے کہا کہ بہت اچھے کرکٹر اور وکٹ کیپر ہیں۔\n\nاداکارہ نے کہا کہ موجودہ پاکستانی کرکٹ ٹیم میں محمد رضوان اچھے اور ان کی حب الوطنی پسند ہے لیکن کامران اکمل کا مقابلہ نہیں کرسکتے ہیں۔\nکنول خان نے کہا کہ ان دنوں میرے پاس سب کچھ موجود ہے لیکن والدہ نہیں ہیں وہ مجھ سے دور یورپی ملک میں موجود ہیں اور میں کام کے سلسلے میں یہاں پھنسی ہوئی ہوں۔\nانہوں نے کہا کہ سب سے زیادہ غصہ تب آیا جب استری کرنے والے نے میرے کپڑے جلادیے۔",
        "published_date": "Thu, 22 May 2025 15:15:00 UTC",
        "source": "ARY Urdu"
    },
    {
        "guid": "https://urdu.arynews.tv/posters-field-marshal-asim-munir-occupied-jammu-kashmir/",
        "title": "مقبوضہ جموں وکشمیر میں فیلڈ مارشل عاصم منیر کے پوسٹر لگ گئے، کشمیرمیڈیا سروس",
        "link": "https://urdu.arynews.tv/posters-field-marshal-asim-munir-occupied-jammu-kashmir/",
        "image_url": "https://urdu.arynews.tv/wp-content/uploads/2025/05/Asim-Munir-News.jpg",
        "article": "بھارتی اوچھے ہتھکنڈوں کے باوجود کشمیریوں کی پاکستان سے محبت کم نہ ہوسکی، مقبوضہ کشمیر میں فیلڈ مارشل عاصم منیر کے پوسٹر نظرآنے لگے۔\nتفصیلات کے مطابق بھارت انسانیت سوز مظالم کے باوجود کشمیریوں کی پاکستان سے محبت کم نہ کرسکا، کشمیر میڈیا سروس نے بتایا کہ مقبوضہ جموں و کشمیر میں فیلڈ مارشل عاصم منیر کے پوسٹر لگ گئے ہیں۔\nمقبوضہ جموں و کشمیر کے مختلف علاقوں میں آپریشن بنیان مرصوص کے پوسٹرز چسپاں ہیں، پوسٹرز پر پاکستانی پرچم، فیلڈ مارشل سید عاصم منیر اور جے 10سی طیاروں کی تصاویر ہیں\n\nپوسٹرز کے ذریعے کشمیریوں کی جانب سے سیاسی، سفارتی اور اخلاقی حمایت جاری رکھنے پر پاکستان کا شکریہ ادا کیا گیا۔\nدریں فیلڈ مارشل سید عاصم منیر کی زیرصدارت 270ویں کورکمانڈرز کانفرنس کا انعقاد ہوا، جس میں بنیان مرصوص، خضدار میں دہشتگردانہ حملے کے شہدا کیلئے فاتحہ خوانی کی گئی۔\nشرکا کانفرنس کا کہنا تھا کہ یہ سفاکی بھارت کی پشت پناہی سے چلنے والی پراکسیز کے ذریعے کی گئی، بھارتی پراکیسز کی دہشت گردی میں 4 معصوم بچے، 2 بے گناہ شہری شہید ہوئے،\nنہتے شہریوں اور معصوم بچوں کو دانستہ نشانہ بنانا انسانیت کے بنیادی اصولوں کی خلاف ورزی ہے، نہتے شہریوں، بچوں کو نشانہ بنانا عالمی قوانین کی صریحاً اور قابل مذمت خلاف ورزی ہے۔\nفیلڈ مارشل عاصم منیر کی زیرصدارت کورکمانڈرز کانفرنس، “پاکستانی عوام کا تحفظ اولین ترجیح ہوگی”",
        "published_date": "Thu, 22 May 2025 15:15:00 UTC",
        "source": "ARY Urdu"
    },
    {
        "guid": "https://urdu.arynews.tv/viral-video-shows-woman-hitting-husband-with-slipper-on-moving-bike/",
        "title": "بیوی نے چلتی موٹر سائیکل پر شوہر کی چپل سے پٹائی کردی، ویڈیو وائرل",
        "link": "https://urdu.arynews.tv/viral-video-shows-woman-hitting-husband-with-slipper-on-moving-bike/",
        "image_url": "https://urdu.arynews.tv/wp-content/uploads/2025/05/viral-video-2.jpg",
        "article": "بھارت میں بیوی نے چلتی موٹر سائیکل پر شوہر کی چپل سے پٹائی کردی جس کی ویڈیو سوشل میڈیا پر وائرل ہوگئی۔\nسماجی رابطے کی ویب سائٹ ایکس پر وائرل ویڈیو شیئر کی گئی، واقعہ اترپردیش کے شہر لکھنؤ میں پیش آیا تاہم ویڈیو کی تاریخ اور مقام کی تصدیق نہیں ہوسکی۔\nویڈیو میں دیکھا جاسکتا ہے کہ شوہر موٹر سائیکل چلا رہا ہے اسی دوران پیچھے بیٹھی خاتون اچانک چپل اتارتی ہے اور اسے مارنا شروع کردیتی ہے۔\nتاہم شوہر اہلیہ سے پٹائی کھاتے ہوئے موٹر سائیکل چلاتا رہا اور کوئی ردعمل نہیں دیا۔\nشوہر پر بیوی نے چپل برسانے کا سلسلہ جاری رکھا اور موٹر سائیکل چلتی ہی جبکہ دونوں میں کسی سے ہیلمٹ بھی نہیں پہن رکھا ہے۔\nوائرل ویڈیو پر سوشل میڈیا صارفین کی جانب سے بھی دلچسپ ردعمل دیا جارہا ہے اور اس ویڈیو کو اب تک چار لاکھ سے زائد مرتبہ دیکھا جاچکا ہے۔",
        "published_date": "Thu, 22 May 2025 15:15:01 UTC",
        "source": "ARY Urdu"
    },
    {
        "guid": "https://urdu.arynews.tv/mayor-karachi-demands-investigation-into-water-theft-in-water-board/",
        "title": "میئرکراچی کا واٹر بورڈ میں پانی چوری پر تحقیقات کا مطالبہ",
        "link": "https://urdu.arynews.tv/mayor-karachi-demands-investigation-into-water-theft-in-water-board/",
        "image_url": "https://urdu.arynews.tv/wp-content/uploads/2025/05/murtaza-wahab-and-murad-ali-shah.jpg",
        "article": "میئرکراچی مرتضیٰ وہاب نے واٹر بورڈ میں پانی چوری پر انکوائری کا مطالبہ کر دیا۔\nتفصیلات کے مطابق میئر کراچی مرتضیٰ وہاب نے وزیراعلیٰ سندھ سید مراد علی کو خط لکھ کر مطالبہ کیا ہے کہ واٹربورڈ میں پانی چوری کی انکوائری کی جائے۔\nپانی چوری پر واٹربورڈ کے 2 اعلیٰ افسران پہلے ہی معطل ہو چکے ہیں۔ انجینئر احسن اللہ شیخ اور ایس ایم احسن کو پانی چوری کے الزامات پر معطل کیا جا چکا ہے۔\nمرتضیٰ وہاب کا کہنا ہے کہ انسپکشن میں غفلت، بدعنوانی اور نگرانی میں سنگین کوتاہیوں کا انکشاف ہوا ہے اس لیے پانی چوری روکنے کیلئے مؤثر کارروائی کی اشدضرورت ہے۔\nواٹربورڈ کیس پر چیف منسٹر انسپکشن ٹیم سے شفاف تحقیقات کا مطالبہ کیا گیا ہے۔\nاس سے قبل کراچی میں 84 انچ پانی کی سپلائی لائن پھٹنے سےمتعلق تحقیقات کی گئی جس کے بعد چیف انجینئر ڈبلیو ٹی ایم ظفر پلیجو کو عہدے سے ہٹا دیا گیا۔\nسپرنٹنڈنٹ انجینئر محمد اعجاز کو چیف انجینئر کا اضافی چارج دے دیا گیا، واٹرکارپوریشن حکام نے 30 اپریل کو تحقیقات کیلئے 3 رکنی کمٹی تشکیل دی تھی ، 3رکنی کمیٹی میں ڈی ایم ڈی پلاننگ،سپرنٹنڈنٹ انجینئر،ایگزیکٹیوانجینئرشامل ہیں۔\nکمیٹی کو 7 روزمیں رپورٹ جمع کرانی تھی لیکن 13روز بعد بھی تحقیقات مکمل نہ ہوسکیں، رکن کمیٹی نے کہا کہ کمیٹی ارکان دوران تحقیقات دباؤکاشکارہیں، کچھ افسران کمیٹی کےساتھ تعاون نہیں کررہے۔\nیاد رہے وزیراعلیٰ سندھ مراد علی شاہ نے شہر میں پانی کی قلت کا نوٹس لیتے ہوئے سوال اٹھایا تھا کہ پانی کی لائن کیوں پھٹتی ہیں؟",
        "published_date": "Thu, 22 May 2025 15:15:02 UTC",
        "source": "ARY Urdu"
    },
    {
        "guid": "https://urdu.arynews.tv/psl-10-eliminator-karachi-kings-vs-lahore-qalandars/",
        "title": "پی ایس ایل 10: ایلی منیٹر: کراچی کنگز کا لاہور قلندرز کے خلاف بیٹنگ کا فیصلہ",
        "link": "https://urdu.arynews.tv/psl-10-eliminator-karachi-kings-vs-lahore-qalandars/",
        "image_url": "https://urdu.arynews.tv/wp-content/uploads/2025/05/psl-10-30.jpg",
        "article": "پی ایس ایل 10 کے ایلی منٹیر میچ میں کراچی کنگز نے لاہور قلندرز کے خلاف ٹاس جیت کر پہلے بیٹنگ کا فیصلہ کیا ہے۔\nلاہور کے قذافی اسٹیڈیم میں کھیلے جارہے ایلی منیٹر میچ میں ڈیوڈ وارنر نے ٹاس جیت کر شاہین آفریدی الیون کو پہلے بولنگ کی دعوت دی ہے۔\nایلی منیٹر ہارنے والی ٹیم کو خالی ہاتھ گھر لوٹنا پڑے گا جبکہ فاتح ٹیم دوسرے کوالیفائر میں اسلام آباد یونائیٹڈ سے ٹکرائے گی۔\n\nواضح رہے کہ گزشتہ روز کھیلے گئے پہلے کوالیفائر میں کوئٹہ گلیڈی ایٹرز نے اسلام آباد یونائیٹڈ کو شکست دے کر فائنل کی ٹکٹ کنفرم کرلی ہے۔\nہیڈ ٹو ہیڈ مقابلوں میں دونوں ٹیموں نے 21 میچز کھیلے کراچی نے 14 جبکہ لاہور قلندرز نے 7 میچوں میں کامیابی حاصل کی ہے، آخری 7 میچوں میں کراچی نے 6 میچ جیتے ہیں جبکہ لاہور قلندرز صرف ایک میچ جیت سکے ہیں۔",
        "published_date": "Thu, 22 May 2025 15:15:03 UTC",
        "source": "ARY Urdu"
    },
    {
        "guid": "https://urdu.arynews.tv/modi-reprises-indus-water-threat-against-pakistan/",
        "title": "نریندر مودی پاک بھارت جنگ بندی کے بعد پھر ہرزہ سرائی پر اتر آیا",
        "link": "https://urdu.arynews.tv/modi-reprises-indus-water-threat-against-pakistan/",
        "image_url": "https://urdu.arynews.tv/wp-content/uploads/2025/05/modi-6.jpg",
        "article": "بھارتی وزیراعظم نریندر مودی پاک بھارت جنگ بندی کے بعد پھر ہرزہ سرائی پر اتر آیا۔\nغیرملکی خبررساں ادارے کی رپورٹ کے مطابق عوامی اجتماع سے خطاب کرتے ہوئے بھارتی وزیراعظم نریندر مودی کا کہنا ہے کہ پاکستانی فوج اور معیشت کو بھاری قیمت چکانا پڑے گی، پاکستان کو بھارت کے حق کا پانی نہیں ملے گا۔\nنریندر مودی نے کہا کہ پاکستان سے تجارت ہوگی نہ ہی مذاکرات ہوں گے۔\nبھارتی وزیراعظم نے کہا کہ انڈیا جوہری دھمکیوں سے نہیں ڈرتا اور اگر ملک میں کوئی دہشت گردانہ حملہ ہوتا ہے تو اس کا بھرپور جواب دیا جائے گا۔\nان کا کہنا تھا کہ وقت اور طریقے کا فیصلہ ہماری مسلح افواج کریں گی۔ ہماری حکومت نے تینوں مسلح افواج کو کھلی چھوٹ دی۔\nیہ پڑھیں: مودی حکومت کی انتقامی کارروائیاں، مسلمانوں کے خلاف بلڈوزر آپریشن شروع\nدوسری جانب بھارتی وزیر خارجہ جے شنکر نے کہا کہ فی الحال فائرنگ کا کوئی تبادلہ نہیں ہوا اور اس کے مطابق فورسز کی جگہ بدلی گئی ہے۔\nانہوں نے کہا کہ فوجی آپریشن جاری ہے اگر 22 اپریل کو ہم نے جس طرح کی کارروائیاں دیکھی تھیں ایسا کچھ ہوا تو جواب دیا جائے گا، ہم دہشت گردوں کو نشانہ بنائیں گے۔\nانہوں نے مزید کہا کہ اگر دہشت گرد پاکستان میں ہیں تو ہم انہیں جہاں ہوں گے وہاں ماریں گے۔\nواضح رہے کہ نریندر مودی اور جے شنکر کے تبصروں پر پاکستان کی طرف سے فوری طور پر کوئی ردعمل سامنے نہیں آیا۔",
        "published_date": "Thu, 22 May 2025 15:15:03 UTC",
        "source": "ARY Urdu"
    },
    {
        "guid": "8a935b7cbb6e6970ee0ba9226e42c135",
        "title": "حکومت سندھ نے اسکولوں کی گرمیوں کی تعطیلات کا اعلان کردیا",
        "link": "https://www.express.pk/story/2762650/summer-vocation-announced-by-sindh-govt-2762650/",
        "image_url": "https://img.express.pk/logo/expresslogo.webp",
        "article": "حکومت سندھ کے اسکولوں میں موسم گرما کی تعطیلات کا اعلان کردیا گیا۔\nمحکمہ اسکول ایجوکیشن سندھ کی جانب سے موسم گرما کی تعطیلات کے حوالے سے نوٹیفکیشن بھی جاری کردیا گیا۔\nنوٹیفکیشن کے مطابق سندھ کے اسکولوں میں یکم جون 2025 سے 31 جولائی 2025 تک موسم گرما کی تعطیلات ہوں گی۔",
        "published_date": "Thu, 22 May 2025 15:15:05 UTC",
        "source": "Express Urdu"
    },
    {
        "guid": "08728cf41ef8395562c688528edca452",
        "title": "بِٹ کوائن کی قیمت تاریخ کی بلند ترین سطح پر پہنچ گئی",
        "link": "https://www.express.pk/story/2762649/cryptocurrencies-bitcoin-record-2762649/",
        "image_url": "https://img.express.pk/logo/expresslogo.webp",
        "article": "بٹ کوائن کی قیمت تاریخ کی بلند ترین سطح پر پہنچ گئی۔ مشہور کرپٹو کرنسی کی قیمت 1 لاکھ 10 ہزار ڈالر سے تجاوز کر گئی۔\nاس سے قبل رواں برس جنوری میں بٹ کوائن نے 1 لاکھ 9 ہزار ڈالر کی ریکارڈ سطح کو چھوا تھا۔\nقیمت میں تازہ ترین اضافہ متعدد عالمی واقعات (جن میں امریکا اور چین کے درمیان تجارت جنگ میں کشیدگی کا کم ہونا اور یورپ اور ایشیا میں شرح سود کا کم ہونا شامل ہے) کی وجہ سے سامنے آیا ہے۔\nحالیہ دنوں میں بِٹ کوائن کے علاوہ دیگر بڑی کرپٹو کرنسیز (جیسے کہ ایتھریم، سولانا، ڈوج کوائن اور کارڈانو) کی قیمتوں میں بھی اضافہ ہوا ہے۔",
        "published_date": "Thu, 22 May 2025 15:15:05 UTC",
        "source": "Express Urdu"
    },
    {
        "guid": "7d79233366a10ead967bbb2e0fea8547",
        "title": "آئی ایم ایف پروگرام کی کامیابی، فچ ریٹنگ میں اضافہ اہم معاشی سنگ میل ہے، وفاقی وزیر",
        "link": "https://www.express.pk/story/2762647/imf-successful-program-and-fitch-rating-is-important-milestone-2762647/",
        "image_url": "https://img.express.pk/logo/expresslogo.webp",
        "article": "وفاقی وزیر برائے اقتصادی امور احد چیمہ نے پاکستان کے ترقیاتی ایجنڈے کی تکمیل کے لیے عالمی بینک کی مسلسل حمایت کو سراہتے ہوئے کہا کہ عالمی مالیاتی ادارہ (آئی ایم ایف) پروگرام کی کامیابی اور فچ کی جانب سے کریڈٹ ریٹنگ میں اضافہ اہم معاشی سنگ میل ہے۔\nوزارت اقتصادی امور کی جانب سے جاری اعلامیے کے مطابق وفاقی وزیر اقتصادی امور احد چیمہ سے عالمی بینک کی مینجنگ ڈائریکٹر آپریشنز اینا بیجرڈی نے ملاقات کی اور اس دوران معاشی امور پر تبادلہ خیال کیا گیا۔\nترجمان اقتصادی امور کا کہنا تھا کہ ملاقات میں عالمی بینک کے تعاون سے جاری منصوبوں اور کنٹری شراکت داری فریم ورک پر تبادلہ خیال کیا گیا اور ملاقات میں گفتگو کرتے ہوئے وفاقی وزیر احد چیمہ نے پاکستان کے ترقیاتی ایجنڈے کی تکمیل کے لیے عالمی بینک کی مسلسل حمایت کو سراہا۔\nاحد چیمہ نے عالمی بینک کے سبکدوش ہونے والے کنٹری ڈائریکٹر ناجی بینہسین کے کرادر کی تعریف کی اور کہا کہ آئی ایم ایف پروگرام کی کامیابی اور فچ کی جانب سے کریڈٹ ریٹنگ میں اضافہ اہم معاشی سنگ میل ہے۔\nاس موقع پر گفتگو کرتے ہوئے عالمی بینک کی ایم ڈی آپریشنزایم ڈی اینا بیجرڈی نے آئی ایم ایف پروگرام کی کامیابی پر حکومت پاکستان کی کاوشوں کو سراہا۔\nاینا بیجرڈی نے کہا کہ وزیراعظم شہبازشریف اور وفاقی وزیر احد چیمہ کنٹری شراکت داری فریم ورک پر عمل درآمد کے لئے قابل تعریف کردار ادا کر رہے ہیں۔",
        "published_date": "Thu, 22 May 2025 15:15:05 UTC",
        "source": "Express Urdu"
    },
    {
        "guid": "43dec7f9da834304265d8b27a76ff85e",
        "title": "مزید حملوں کا خدشہ؛ نیتن یاہو کا دنیا بھر میں اسرائیلی سفارتخانوں کی سیکیورٹی بڑھانے کا اعلان",
        "link": "https://www.express.pk/story/2762646/israel-neytanyahu-embassays-secuirty-2762646/",
        "image_url": "https://img.express.pk/logo/expresslogo.webp",
        "article": "امریکا میں ایک حملے میں 2 اسرائیلی سفارت کاروں کے قتل کے بعد دنیا بھر اسرائیلی سفارت خانوں پر حملوں کا خدشہ مزید بڑھ گیا ہے۔\nعالمی خبر رساں ادارے کے مطابق اسرائیلی وزراعظم نیتن یاہو نے اس حوالے سے ایک ہنگامی اجلاس میں اہم فیصلے کیے ہیں۔\nاسرائیلی وزیراعظم نیتن یاہو نے ہلاکتوں پر افسوس کا اظہار کرتے ہوئے کہا کہ میرا دل واشنگٹن میں مرنے والوں کے خاندانوں کے ساتھ ہے۔\nنیتن یاہو نے مزید کہا کہ اس حملے کے بعد ہم فوری طور پر دنیا بھر میں اپنے سفارتخانوں کی سیکیورٹی بڑھانے کا فیصلہ کیا ہے۔\nاسرائیلی وزیراعظم نے دھمکی دی کہ ہم سے نفرت کرنے والوں نے یہ حملہ کیا ہے۔ جنھیں اس کی قیمت چکانا ہوگی۔\nیاد رہے کہ واشنگٹن میں یہودی میوزیم کے باہر فائرنگ کے واقعے میں 2 افراد ہلاک ہوگئے جو اسرائیلی سفارت خانے کے اہلکار تھے۔",
        "published_date": "Thu, 22 May 2025 15:15:05 UTC",
        "source": "Express Urdu"
    },
    {
        "guid": "fbd7920ffb9fa3b08d169f98d77251b4",
        "title": "پاک بھارت کشیدگی کے دوران خاموش رہنے پر نواز شریف کا پولی گراف ٹیسٹ کیا جائے، بیرسٹر سیف",
        "link": "https://www.express.pk/story/2762645/barrister-saif-demand-to-poly-graph-test-nawaz-sharif-2762645/",
        "image_url": "https://img.express.pk/logo/expresslogo.webp",
        "article": "خیبرپختونخوا حکومت کے مشیر اطلاعات بیرسٹر سیف نے عمران خان کے پولی گراف ٹیسٹ کی مخالفت کرتے ہوئے کہا ہے کہ جنہوں نے عمران خان پر جھوٹے مقدمات بنائے اور جن کی بیرون ملک میں جائیدادیں ہیں اُن کا یہ ٹیسٹ کیا جائے۔\nاپنے بیان میں بیرسٹر سیف نے کہا کہ پولی گرافکس ٹسٹ ان تمام افراد کا کرنا چاہیے جن کی بیرون ملک جائیدادیں ہیں، اس کے علاوہ نواز شریف کا پاک بھارت کشیدگی کے دوران خاموش رہنے پر بھی پولی گراف ٹیسٹ ہونا چاہیے۔\nانہوں نے کہا کہ عوام نے عمران خان اور شریف خاندان کا پولی گراف ٹیسٹ 8 فروری 2024 کو کر دیا تھا،  جعلی حکومت جعلی مینڈیٹ پر اقتدار میں آ کر عمران خان کا پولی گراف ٹیسٹ کیسے کر سکتی ہے؟\nاُن کا کہنا تھا کہ جعلی حکومت پولی گراف ٹیسٹ کے نتائج بھی جعلی بنا سکتی ہے، اس سے بہتر ہے عمران خان کے خلاف جعلی مقدمات بنانے والوں کا بھی پولی گراف ٹیسٹ ہونا چاہیے تاکہ سارا کچا چٹھا کھل جائے۔\nبیرسٹر سیف نے کہا کہ جعلی راج کماری مریم نواز سمیت پورے شریف خاندان کا پولی گراف ٹیسٹ ہونا چاہیے۔ سپریم کورٹ نے عمران خان کو پہلے ہی صادق اور امین قرار دیا ہے اور انہوں نے کرپشن کی، نہ کوئی جائیداد اور اثاثے کے مالک ہیں۔",
        "published_date": "Thu, 22 May 2025 15:15:06 UTC",
        "source": "Express Urdu"
    },
    {
        "guid": "652405e82fe813eaf47dfe071f89456d",
        "title": "زرمبادلہ کی مارکیٹ میں ڈالر کی قدر میں مسلسل اضافہ",
        "link": "https://www.express.pk/story/2762644/exchange-rate-dollar-rate-increased-2762644/",
        "image_url": "https://img.express.pk/logo/expresslogo.webp",
        "article": "ترسیلات زر کی آمد میں کمی سے سپلائی متاثر ہونے کی بازگشت اور شرح سود گھٹنے سے معیشت میں طلب بڑھنے اور درآمدی نوعیت کی ڈیمانڈ کے باعث زرمبادلہ کی دونوں مارکیٹوں میں بھی ڈالر کی پیش قدمی جاری رہی۔ \nانٹربینک مارکیٹ میں کاروبار کے ابتدائی دورانیے میں ڈالر تنزلی سے دوچار رہا، جس سے ایک موقع پر ڈالر کی قدر 10پیسے کی کمی سے 281 روپے 86پیسے کی سطح پر بھی آگئی تھی لیکن نئے درآمدی لیٹر آف کریڈٹس کھلنے کے دباؤ اور خام تیل کی عالمی قیمتوں میں اضافے کے رحجان سے اختتامی لمحات میں ڈالر کی پرواز شروع ہوئی۔\nاس کے نتیجے میں کاروبار کے اختتام پر ڈالر کی قدر 10پیسے کے اضافے سے 282روپے 6 پیسے کی سطح پر بند ہوئی۔\nاوپن کرنسی مارکیٹ میں بھی بیرون ملک تعلیم حاصل کرنے والے طلبہ کی فیسوں، عازمین حج اور سیاحت پر جانے والے والے افراد کی ڈیمانڈ سے ڈالر کی قدر 15پیسے کے اضافے سے 284روپے 15پیسے کی سطح پر بند ہوئی۔",
        "published_date": "Thu, 22 May 2025 15:15:08 UTC",
        "source": "Express Urdu"
    },
    {
        "guid": "11a02bc744aa5827e14816648ce4afbe",
        "title": "پی ایس ایل ایلیمینیٹر: کراچی کنگز کی لاہور قلندرز کیخلاف بیٹنگ جاری",
        "link": "https://www.express.pk/story/2762643/pslx-eliminator-lq-kk-2762643/",
        "image_url": "https://img.express.pk/logo/expresslogo.webp",
        "article": "ایچ بی ایل پی ایس ایل 10 کے پہلے ایلیمنیٹر میں کراچی کنگز نے ٹاس جیت کر پہلے بیٹنگ کافیصلہ کیا ہے۔\nناک آؤٹ مرحلے کے اس میچ میں دونوں ٹیمیں قذافی اسٹیڈیم لاہور میں مدِ مقابل ہیں۔\nواضح رہے پہلے کوالیفائر میں کوائٹہ گلیڈی ایٹرز اسلام آباد کو شکست دے کر فائنل میں جگہ بنا چکی ہے۔\nآج کے میچ کی فاتح ٹیم دوسرے ایلیمینیٹر میں فائنل میں پہنچنے کے لیے اسلام آباد یونائیٹڈ کے مدِ مقابل آئے گی۔\nاسکواڈ: \nلاہور قلندرز: فخر زمان، محمد نعیم، عبداللہ شفیق، کوشل پریرا (وکٹ کیپر) ، بھانوکا راجا پکشے، شکیب الحسن، آصف علی، شاہین آفریدی (کپتان)، سلمان مرزا، زمان خان اور حارث رؤف\nکراچی کنگز: ڈیوڈ وارنر (کپتان)، ٹم سائیفرٹ (وکٹ کیپر)، جیمز ونس، سعد بیگ، خوشدل شاہ، عرفان خان نیازی، محمد نبی، فواد علی، عباس آفریدی، حسن علی اور میر حمزہ",
        "published_date": "Thu, 22 May 2025 15:15:08 UTC",
        "source": "Express Urdu"
    },
    {
        "guid": "7f40c65da6b2ae663d29835d01562a13",
        "title": "شوگر کے مریضوں کے لیے جامن میں چھپے صحت کے راز",
        "link": "https://www.express.pk/story/2762642/jamun-benefits-doctors-patients-2762642/",
        "image_url": "https://img.express.pk/logo/expresslogo.webp",
        "article": "جامن موسمِ گرما کے ذائقہ دار اور مفید اجزاء کے حامل پھلوں میں سے ایک ہے جو کہ انسانی صحت کے لیے متعدد مثبت اثرات رکھتا ہے۔ ماہرین جامن کو صحت کا خزانہ مانتے ہیں اور کئی طبی مسائل سے بچنے اور ان کو دور کرنے کے لیے مریضوں کو تجویز کرتے ہیں۔\nان فوائد میں سے چند درج ذیل ہیں:",
        "published_date": "Thu, 22 May 2025 15:15:11 UTC",
        "source": "Express Urdu"
    },
    {
        "guid": "80d7cb47d3c468d2ea79a40bb49ec7e3",
        "title": "قومی اسمبلی میں سندھ طاس معاہدے کی معطلی کو اعلان جنگ تصور کرنے کی قرارداد متفقہ طور پر منظور",
        "link": "https://www.express.pk/story/2762641/national-assembly-approve-resolution-sindh-tas-muhaida-2762641/",
        "image_url": "https://img.express.pk/logo/expresslogo.webp",
        "article": "قومی اسمبلی نے بھارت کی طرف سے سندھ طاس معاہدہ معطل کرنے کو اعلان جنگ تصور کرنے کی متفقہ قرارداد منظور کرلی۔ \nقومی اسمبلی کا اجلاس اسپیکر سردار ایازصادق کی صدارت میں ہوا جس کے آغاز پر اپوزیشن رکن اقبال آفریدی نے کورم کی نشاندہی کردی جس کی وجہ اجلاس میں پندرہ منٹ کیلئے ایوان کی کاروائی معطل کی گئی۔\nوقفہ سوالات کے بعد ضمنی ایجنڈے میں وفاقی وزیر علی پرویزملک نے گیس سے چلنے والے پاور پلانٹس پر لیوی عائد کرنے کا بل 2025 پیش کیا جس کو اپوزیشن کی مخالفت کے باوجود منظور کرلیا گیا۔\nگیس پر چلنے والے پاورپلانٹس بل 2025میں نجی کیپٹو پاور پلانٹس پر پہلے مرحلے میں پانچ فیصد لیوی عائد کی جائے گی جسے بعد میں دس اور پھر بیس فیصد تک بڑھایا جائے گا۔\nقومی اسمبلی میں سندھ طاس معاہدے کی معطلی کے خلاف وفاقی وزیر آبی وسائل میاں معین وٹو نے قرارداد پیش کی جسکو ایوان نے متفقہ طورپر منظور کرلیا گیا۔\nقرارداد میں کہا گیا ہےکہ بھارت کے سندھ طاس معاہدے کی معطلی کو یہ ایوان اعلان جنگ تصور کرتا ہے حکومت پاکستان اس معطلی کے خلاف اقدامات اٹھائے۔\nپی ٹی آئی رکن اقبال آفریدی نے کہا کہ بھارت کو پہلے بھی شکست دی ہے اب وہ پراکسیزکے ذریعے دہشتگردی پر اتر آیا ہے، اس میدان میں بھی اسے شکست دیں گے۔\nبلوچستان سے منتخب ہونے والے رکن قومی اسمبلی میاں خان بگٹی نے کہا کہ خضدار بس حملے میں بھارت ملوث ہے ہم بھارت کی پراکسیز کو شکست دیں گے۔\nپیپلز پارٹی رکن قومی اسمبلی اعجاز جاکھرانی نے کہا کہ پانی ہماری زندگی ہے اور ہم زندگی پر سمجھوتہ نہیں کرسکتے مودی یہ کان کھول کر سن لے۔\nتوجہ دلاؤ نوٹس پر حج متبادل اور عازمین حج کےکھانے معیار پر وفاقی وزیر سردار یوسف نے ایوان کو یقین دلایا کہ ارکان نشاندہی کریں مسائل حل کئے جائیں۔\nاسلام آباد ڈیرہ غازی خان موٹروے کی عدم موجودگی کے خلاف توجہ دلاونوٹس پر پارلیمانی سیکرٹری مواصلات گل اصغر خان نے کہا کہ اگلے اس موٹروے کی فزییبلٹی کے لئے رقم رکھی جائے گی قومی اسمبلی اجلاس غیر معینہ مدت تک ملتوی کردیا گیا۔",
        "published_date": "Thu, 22 May 2025 15:15:12 UTC",
        "source": "Express Urdu"
    },
    {
        "guid": "84c6899e328fed66d88bd0b09fa220ed",
        "title": "بھارتی حمایت یافتہ دہشتگرد پراکسیز کی سرکوبی کیلیے تمام وسائل بروئے کار لائے جائیں گے، کور کمانڈرز کانفرنس",
        "link": "https://www.express.pk/story/2762640/corps-commanders-conference-enemy-of-country-to-be-abolished-2762640/",
        "image_url": "https://img.express.pk/logo/expresslogo.webp",
        "article": "فیلڈ مارشل عاصم منیر کی زیر صدارت کورکمانڈر کانفرنس نے پاکستان کی سلامتی ہر صورت یقینی بنانے کے لیے تمام اقدامات کرنے کے عزم کا اعادہ کرتےہوئے کہا ہے کہ انتشار اور خوف کی فضا پیدا کرنے کے لیے بیرونی سرپرستی میں کام کرنے والے ملک دشمن عناصر کو قومی عزم اور مکمل استعداد کے ساتھ نیست و نابود کر دیا جائے گا۔\nپاک فوج کے شعبہ تعلقات عامہ (آئی ایس پی آر) سے جاری بیان کے مطابق فیلڈ مارشل عاصم منیر کی زیر صدارت 270ویں کور کمانڈرز کانفرنس منعقد ہوئی۔\nبیان میں کہا گیا کہ کانفرنس کا آغاز آپریشن بنیان مرصوص اور بلوچستان کے ضلع خضدار میں دہشت گردی کے حملوں میں شہید ہونے والوں کے ایصالِ ثواب کے لیے فاتحہ خوانی سے ہوا۔\nآئی ایس پی آر کے مطابق کانفرنس کے شرکا نے کہا کہ یہ سفاکی بھارت کی پشت پناہی سے چلنے والی پراکسیز کے ذریعے کی گئی، جس کے نتیجے میں چار معصوم بچے اور دو بے گناہ افراد شہید ہو ئے۔\nفورم نے نہتے شہریوں، بالخصوص معصوم بچوں کو دانستہ نشانہ بنانے کو انسانیت کے بنیادی اصولوں اور بین الاقوامی قوانین کی صریحاً اور قابل مذمت خلاف ورزی قرار دیا۔\n'معرکہ حق کے شہدا کو خراج عقیدت'\nکورکمانڈرز کانفرنس میں معرکہ حق کے شہدا کو زبردست خراج عقیدت پیش کیا گیا جنہوں نے بھارت کی بلا اشتعال جارحیت کے دوران اپنی جانوں کا قیمتی نذرانہ پیش کیا، شہدا کا خون رائیگاں نہیں جائے گا اور فورم نے اعادہ کیا کہ پاکستان کے عوام کا تحفظ مسلح افواج کی اولین ترجیح رہے گی۔\nآئی ایس پی آر نے بتایا کہ شرکا کانفرنس نے فیلڈ مارشل کی اسٹریٹجک وژن، غیر متزلزل قیادت اور قومی دفاع کے لیے ان کی مؤثر اور گراں قدر خدمات کا بھی اعتراف کیا۔\nفورم نے جنرل عاصم منیر کو فیلڈ مارشل کا اعزاز ملنے پر مبارک باد پیش کی۔\nکورکمانڈرز کانفرنس میں اندرونی اور بیرونی سلامتی کو درپیش چیلنجز اور مجموعی سیکیورٹی صورت حال کا تفصیلی جائزہ لیا گیا اور فورم نے خاص طور پر 'معرکہ حق' کے ایک اہم اور فیصلہ کن مرحلے، آپریشن 'بنیان مرصوص' کی کامیاب تکمیل کو سراہا۔\n'میڈیا نے درست اعداد شمار سےعوامی اعتماد کو فروغ دیا'\nفورم نے پاکستان کی مسلح افواج کی پیشہ وارانہ مہارت، باہمی ہم آہنگی، بلند حوصلے اور قوم کی غیر متزلزل حمایت کو سراہا اور پاکستانی میڈیا اور \"انفارمیشن وارئیرز\" کو سراہا جو بھارتی پروپیگنڈے، جعلی خبروں اور جنگی جنون کے خلاف ریاست کے ساتھ قدم ملا کر کھڑے رہے۔\nکانفرنس کے شرکا نے کہا کہ پاکستانی میڈیا نے حقائق اور اعداد و شمار کو درست طریقے سے پیش کرتے ہوئے عوامی اعتماد کو فروغ دیا اور غلط معلومات کا تدارک کیا، فورم نے پاکستانی نوجوانوں کے جذبے اور متحرک شراکت کو تہہ دل سے سراہا، جن کی قومی حب الوطنی اور جوش و جذبے نے نہ صرف قومی روح کو اُجاگر کیا بلکہ قومی بیانیے کو مؤثر انداز میں پیش کیا۔\n'بھارتی جارحیت کے خلاف کامیابی سیاسی قیادت کی دوراندیشی کی مرہون منت قرار'\nفورم نے سیاسی قیادت کو ان کی دور اندیشی، معرکہ حق کے دوران بے مثال قیادت، پختہ یقین اور غیر متزلزل عزم کے ساتھ قوم کی رہنمائی پر سلام پیش کیا اور مسلح جارحیت کے خلاف کامیابی کو ان عوامل کی مرہونِ منت قرار دیا۔\nکانفرنس کے شرکا نے پاکستان کے مؤثر اور بروقت دفاعی رسپانس کو مثالی اور پاکستان کی بھرپور جوابی دفاعی کارروائی کو بہترین اور واضح تزویراتی حکمت عملی کا عکاس قرار دیا۔\nفورم نے پاکستان کی خود مختاری، علاقائی سالمیت کی بقا کے لیے کسی بھی بیرونی جارحیت کا مکمل آپریشنل تیاری سے مقابلہ کرنے کے عزم کا اظہار کیا اور اعادہ کیا کہ طاقت کے استعمال اور دھمکی آمیز رویے کے ذریعے پاکستان پر دباؤ ڈالنے کی کسی بھی کوشش کو کامیاب نہیں ہونے دیا جائے گا۔\n'بلوچستان اور کے پی میں متحرک بھارتی حمایت یافتہ پراکسیز کی سرکوبی کا اعادہ'\nکورکمانڈرز کانفرنس میں قومی مفادات کے تحفظ کے لیے تمام ضروری اقدامات کرنے، بلوچستان اور خیبر پختونخوا میں متحرک ہندوستانی حمایت یافتہ دہشت گرد پراکسیوں کی سرکوبی کے لیے تمام وسائل بروئے کار لانے کا اعادہ کیا گیا۔\nکانفرنس کے شرکا نے کہا کہ پہلگام واقعے کی آڑ میں کی جانے والی جارحیت کی ناکامی پر بھارت پاکستان میں بدامنی پھیلانے کے خفیہ منصوبے پر عمل درآمد کر رہا ہے، بھارت ایک جانب خود کو دہشت گردی کا شکار ظاہر کرتا ہے جبکہ درحقیقت وہ خود دہشت گردی کا مرتکب اور علاقائی عدم استحکام کا مرکز ہے۔\nانہوں نے کہا کہ پاکستان کو کمزور کرنے کے لیے پراکسیوں کا استعمال بھارت کا وطیرہ رہا ہے، پاکستان کسی صورت بھی بیرونی سرپرستی میں ہونے والی دہشت گردی کے ذریعے اپنے امن پر سمجھوتہ کرنے کی اجازت نہیں دے گا۔\nکانفرنس کے شرکا نے کہا کہ مسلح افواج، انٹیلی جنس ایجنسیوں اور قانون نافذ کرنے والے اداروں کے درمیان ہم آہنگی کے ساتھ، دہشت گرد پراکسیوں اور ان کے سہولت کاروں کا غیر متزلزل عزم کے ساتھ مقابلہ کریں گی۔\nان کا کہنا تھا کہ انتشار اور خوف کی فضا پیدا کرنے کے لیے بیرونی سرپرستی میں کام کرنے والے ملک دشمن عناصر کو قومی عزم اور مکمل استعداد کے ساتھ نیست و نابود کر دیا جائے گا۔\n'مقبوضہ کشمیر میں انسانی حقوق کی سنگین خلاف ورزیوں پراظہار تشویش'\nآئی ایس پی آر نے بتایا کہ فورم نے حالیہ کشیدگی کے تناظر میں علاقائی سلامتی اور مشرقی بارڈر پر سیکیورٹی کی صورت حال کا تفصیلی جائزہ لیا اور فورم نے مقبوضہ کشمیر میں انسانی حقوق کی سنگین اور مسلسل خلاف ورزیوں پر شدید تشویش کا اظہار کیا۔\nفورم نے بھارت کی اشتعال انگیز کارروائیوں کی سخت مذمت کی اور انہیں مقامی سطح پر فطری ردعمل کے جنم کا شاخسانہ قرار دیا، فورم نے خطے میں پائیدار امن کے لیے بین الاقوامی برادری کی فوری توجہ اور مؤثر مداخلت کی ضرورت پر زور دیا۔\nکانفرنس میں کشمیریوں کے حق خود ارادیت کے لیے جاری منصفانہ جدوجہد اور ان کی مکمل سفارتی، سیاسی، اخلاقی اور انسانی حمایت کے غیر متزلزل عزم کا اعادہ کیا۔\nعوام کے اعتماد اور امیدوں پر پورا اترنے کے لیے پرعزم ہیں، عاصم منیر\nآئی ایس پی آر کے اعلامیے کے مطابق فیلڈ مارشل چیف جنرل عاصم منیر نے تمام رینکس کے بلند حوصلے، اعلیٰ آپریشنل تیاری، غیر معمولی پیشہ وارانہ صلاحیتوں اور پاکستانی قوم کی غیر متزلزل حمایت کو سراہا اور حالیہ کامیابیوں کو اللہ تعالیٰ کا فضل و کرم قرار دیا۔\nفیلڈ مارشل نے فورم کو درپیش سلامتی کے خطرات کے تناظر میں اعلیٰ ترین آپریشنل تیاری کی ضرورت پر زور دیا اور کانفرنس کے اختتام پر اندرونی استحکام کو یقینی بنانے اور قومی سرحدوں کو محفوظ بنانے میں پاک فوج کے کلیدی کردار پر اعتماد کا اظہار کیا اور اِ س سلسلے میں کیے جانے والے اقدامات کو سراہا۔\nفیلڈ مارشل نے پاکستان کے عوام کی غیر متزلزل حمایت کو خراجِ تحسین پیش کرتے ہوئے کہاکہ\" پاکستان کے عوام ہماری طاقت کا سرچشمہ ہیں، ہم بیرونی جارحیت، دہشت گردی اور انتہا پسندی کے خلاف جاری اپنی مشترکہ جدوجہد میں عوام کے اعتماد اور امیدوں پر پورا اترنے کے لیے پرعزم ہیں۔",
        "published_date": "Thu, 22 May 2025 15:15:12 UTC",
        "source": "Express Urdu"
    },
    {
        "guid": "e6fd29034b812098af31bf7827d6dab2",
        "title": "جامعہ کراچی شبعہ اردو کی طالبہ شمسہ صباحت کو پی ایچ ڈی کی ڈگری تفویض",
        "link": "https://www.express.pk/story/2762639/shamsa-sabahat-a-student-of-the-department-of-urdu-at-the-university-of-karachi-was-awarded-a-phd-degree-2762639/",
        "image_url": "https://img.express.pk/logo/expresslogo.webp",
        "article": "جامعہ کراچی نے شعبہ اردو کی طالبہ شمسہ صباحت کو پی ایچ ڈی کی ڈگری تفویض کردی، انہوں نے اپنا مقالہ پروفیسر ڈاکٹر عظمیٰ فرمان کی زیر نگرانی مکمل کیا۔\nتحقیقی مقالے میں پاکستانی جامعات کے شعبہ ہائے اردو کے تحقیقی جرائد کا تحقیقی و تنقیدی جائزہ پیش کیا گیا ہے، ان جرائد کا بنیادی مقصد نئی تحقیق کو ہر خاص وعام تک پہنچانا ہے اس لیے نئے جرائد کے اضافے سے اسکالرز کو اپنی تحقیق لوگوں تک پہنچانے کے لیے وسیع پلیٹ فارم مہیا ہورہا ہے لہذا اس مقالے میں ان جرائد کے تمام پہلوؤں کو زیر بحث لایا گیا ہے۔\nان میں شامل موضوعات، اصول، تحقیق و طریقہ اندراج، زبان واسلوب، رفتار اور مجموعی معیار کو باریک بینی سے پرکھا گیا ہے، محققین کے مطابق شمسہ صباحت یہ مقالہ تحقیق کے طالب علموں کے لیے بہت ہی کارگر ثابت ہوگا۔\nطالبہ نے کامیابی سے اپنا مقالہ مکمل ہونے پر اپنی نگراں و چیئرپرسن شعبہ اردو جامعہ کراچی پروفیسر ڈاکٹر عظمیٰ فرمان، سینئر اساتذہ،غیر تدریسی عملے، والدین اور دوست و احباب کا تعاون کرنے پر شکریہ ادا کیا ہے۔",
        "published_date": "Thu, 22 May 2025 15:15:12 UTC",
        "source": "Express Urdu"
    },
    {
        "guid": "46ae36531b4947259d50b9e2d8313fdc",
        "title": "امریکا؛ یہودی میوزیم میں 2 اسرائیلی سفارتکاروں کو قتل کرنے والا شخص کون ہے ؟",
        "link": "https://www.express.pk/story/2762638/who-killed-two-israeli-diplomats-jews-museum-2762638/",
        "image_url": "https://img.express.pk/logo/expresslogo.webp",
        "article": "امریکا میں یہودی عجائب خانے میں فائرنگ کے واقعے میں اسرائیل کے سفارتی اہلکار مارے گئے جب کہ ملزم نے ’’فلسطین کو آزاد کرو‘‘ کا نعرہ لگاتے ہوئے خود کو پولیس کے حوالے کردیا۔\nعالمی خبر رساں ادارے کے مطابق حملہ آور کی شناخت 30 سالہ الیاس روڈریگیز کے نام سے ہوئی ہے جس کا ماضی میں کوئی کریمنل ریکارڈ نہیں ہے اور وہ اعلیٰ تعلیم یافتہ ہے۔\nالیاس روڈریگیز نے یونیورسٹی آف الینوائے شکاگو سے انگریزی ادب میں بیچلرز کی ڈگری حاصل کر رکھی ہے۔\nوہ ایک مؤرخ، محقق اور کہانی نویس ہونے کے ساتھ ساتھ معروف تحقیقی ادارے \"دی ہسٹری میکرز\" میں ایک محقق اور خاکہ نگار کی حیثیت سے وابستہ ہیں۔\nالیاس امریکی معاشرے کی نمایاں شخصیات پر تحقیق کرتے ہیں اور ان کی تفصیلی سوانحی خاکے مرتب کرتے ہیں۔\n\"دی ہسٹری میکرز\"  سے قبل وہ مختلف کمپنیوں کے لیے تخلیقی مواد لکھتے تھے اور بچپن سے ہی تخیلاتی کہانیاں پڑھنے اور لکھنے کا شوق تھا۔\nNEW: This is allegedly the video of the suspect Elias Rodriguez in the fatal shooting outside the Jewish Museum in Washington DC tonight being arrested. He yells, \"Free, free Palestine,\" while being detained by security.\n\nYou can see the keffiyeh on the floor\n\nH/T @yuvaldavid https://t.co/va8EN38GQs pic.twitter.com/8rp4xXq9hf\nپولیس کا کہنا ہے کہ ملزم سے تفتیش جاری ہے۔ ابھی واقعے کے محرک سے متعلق کچھ معلوم نہیں ہوسکا۔\nالبتہ پولیس کا یہ بھی کہنا ہے کہ ایسا لگتا ہے، یہ کارروائی ملزم نے انفرادی طور پر اور غزہ کے حالات کے ردعمل میں کی ہے۔",
        "published_date": "Thu, 22 May 2025 15:15:12 UTC",
        "source": "Express Urdu"
    },
    {
        "guid": "41a2fa22fb22ade5c7daa3f40591dfc7",
        "title": "افغان شہریوں کو جعلی شناختی کارڈ اور پاسپورٹس جاری کرنے والےعالمی گینگ کے مزید ملزمان گرفتار",
        "link": "https://www.express.pk/story/2762637/suspects-of-international-gang-arrested-allegedly-issued-fake-nic-and-passports-2762637/",
        "image_url": "https://img.express.pk/logo/expresslogo.webp",
        "article": "وفاقی تحقیقاتی ادارہ (ایف آئی اے) انسداد دہشت گردی ونگ اسلام آباد نے خفیہ معلومات کی بنیاد پر افغان شہریوں اور غیر ملکیوں کو جعلی پاکستانی شناختی کارڈ اور مشین ریڈ ایبل پاسپورٹس اور سعودی عرب کے ورک ویزوں کے اجرا میں ملوث گینگز کے خلاف کریک ڈاؤن کے دوران بین الاقوامی منظم گینگ کے مزید 3 ملزمان کو گرفتار کرلیا۔\nایف آئی اے انسداد دہشت گردی ونگ اسلام آباد کے مطابق خفیہ اطلاعات کی بنیاد پر کریک ڈاؤن جاری ہے اور گزشتہ 24 گھنٹوں کے دوران مزید چھاپے مار کر منظم گینگ کے 3 مزید ارکان کو گرفتار کرلیا ہے اور ان ملزمان کی شناخت محمد عالم زیب، آصف خان اور ہارون الرشید کے نام سے ہوئی ہے۔\nحکام نے بتایا کہ منظم گینگ افغان شہریوں کو جعل سازی سے پاکستانی شناختی کارڈز، مشین ریڈایبل پاسپورٹس اور سعودی عرب کے ورک ویزوں کے اجرا میں ملوث پایا گیا۔\nایف آئی اے انسداد دہشت گردی ونگ نے بتایا کہ ملزم عالم زیب نے 31 افغان شہریوں کو پاکستان پاسپورٹ پر سعودی عرب کے ورک ویزہ جاری کیے، ملزم آصف خان 4 افغان شہریوں کو پاکستان پاسپورٹ پر سعودی عرب کے ورک ویزہ جاری کرنے میں ملوث پایا گیا اور ملزم ہارون الرشید نے 58 افغان شہریوں کو پاکستانی پاسپورٹ پر سعودی ورک ویزے جاری کیے۔\nیاد رہے اس سے قبل 2 ملزمان محمد اسحاق خان اور سید احسان شاہ کو گرفتار کیا گیا تھا، ملزم سید احسان شاہ نے 580 افغان شہریوں کو پاکستان پاسپورٹ پر سعودی عرب کے ورک ویزہ جاری کیے تھے۔\nاسی طرح گرفتار ملزم محمد اسحاق خان نے 22 افغان شہریوں کو پاکستان پاسپورٹ پر سعودی عرب کے ورک ویزہ جاری کیے۔\nمذکورہ ملزمان نے مجموعی طور پر 693 افغان باشندوں کو پاکستانی پاسپورٹس پر ورک ویزے جاری کیے۔\nحکام کا کہنا تھا کہ منظم گینگ کے سرکاری اہلکاروں بشمول امیگریشن اینڈ پاسپورٹ آفس اور نادرا آفس کے اہلکاروں کے ملوث ہونے کا تعین دوران تفتیش کیا جائے گا جبکہ گینگ میں شامل دیگر ملزمان کی گرفتاری کے لیے چھاپے جاری ہیں۔",
        "published_date": "Thu, 22 May 2025 15:15:13 UTC",
        "source": "Express Urdu"
    },
    {
        "guid": "0ae5050f4b123e902562ad9add668693",
        "title": "ورلڈ بینک شہباز شریف کے معاشی استحکام کیلیے اٹھائے گئے اقدامات کا معترف",
        "link": "https://www.express.pk/story/2762636/world-bank-director-admires-pm-shahbaz-sharif-2762636/",
        "image_url": "https://img.express.pk/logo/expresslogo.webp",
        "article": "عالمی بینک نے پاکستان کی معاشی شعبے میں حالیہ کارکرگی اور استحکام کو مثالی قرار دیتے ہوئے کہا ہے کہ پاکستان نے وزیراعظم کی قیادت میں مثبت اقدامات کر کے معاشی استحکام کو ناممکن کو ممکن کر دکھایا۔\nایکسپریس نیوز کے مطابق وزیرِ اعظم محمد شہباز شریف سے عالمی بینک کے وفد کی مینجنگ ڈائیریکٹر آپریشنز اینا بیئرڈہ (Anna Bjerde) کی قیادت میں ملاقات ہوئی۔\nوزیرِ اعظم نے وفد کا پاکستان میں خیر مقدم کیا اور گفتگو کرتے ہوئے کہا کہ عالمی بینک نے پاکستان کی ترقی میں بطور ایک اہم شراکت دار کلیدی کردار ادا کیا۔\nانہوں نے کہا کہ عالمی بینک کی جانب سے کنٹری پارٹرنرشپ کی بدولت پاکستان میں 20 ارب ڈالر سے زائد کی ترقیاتی سرمایہ کاری ہوگی جس کیلئے عالمی بینک کے شکر گزار ہیں۔\nوزیراعظم کا کہنا تھا کہ حکومت عالمی بینک کی ترقیاتی سرمایہ کاری کے ثمرات کے حصول کیلئے عملی اقدامات یقینی بنا رہی ہے، 2022 میں پاکستان میں سیلاب سے لاکھوں لوگوں کا روزگار اور املاک متاثر ہوئیں تو عالمی بینک نے 2022 کے سیلاب کے دوران پاکستان میں متاثرین کی مدد کی۔\nعالمی بینک کی مینجنگ ڈائیریکٹر نے پاکستان کی جانب سے مہمان نوازی پر وزیرِ اعظم کا شکریہ ادا کیا۔ انہوں نے کہا کہ عالمی بینک پاکستان کے عوام کی ترقی و خوشحالی کیلئے حکومت اور ورلڈ بینک گروپ کے مابین تاریخی شراکت داری کو قدر کی نگاہ سے دیکھتا ہے۔\nاُن کا کہنا تھا کہ پاکستان اور عالمی بینک کے مابین شراکت داری کی مضبوطی اور کنٹری پارٹنرشپ پروگرام کیلئے مؤثر کردار ادا کرنے پر وزیرِ اعظم کے خصوصی شکر گزار ہیں، پاکستان کی معاشی شعبے میں حالیہ کارکرگی اور استحکام مثالی ہے۔\nمینیجنگ ڈائریکٹر نے کہا کہ پاکستان نے میکرو اکنامک استحکام کیلئے مثبت اقدامات سے ناممکن کو ممکن کر دکھایا، پاکستان اور عالمی بینک کے مابین کنٹری پارٹنر شپ کے مثبت نتائج کیلئے تعاون جاری رکھنے کے خواہاں ہیں۔\nمینیجنگ ڈائریکٹر نے کہا کہ وزیرِ اعظم کی قیادت و پاکستانی عوام کی ترقی کیلئے عزم، دیرپا و پائیدار ترقی کیلئے پالیسیوں کے تسلسل بالخصوص سیاسی سطح پر تمام اسٹیک ہولڈرز کو اعتماد میں لینا اور ملکی پائیدار ترقی کیلئے صحیح ترجیحات کا تعین عالمی بینک کیلئے دوسرے ممالک میں پارٹنرشپ فریم ورک کیلئے قابل تقلید مثال بن گیا ہے۔\nانہوں نے کہا کہ وزیر اعظم شہباز شریف کی شاندار اور مؤثر قیادت کی بدولت کنٹری پارٹنر شپ فریم ورک کو دنیا میں پاکستان ماڈل کا نام منسوب کیا جا رہا ہے، پر امید ہیں کہ وزیرِ اعظم کا عملی اقدامات پر زور اس پارٹنرشپ فریم ورک کو کامیابی سے ہمکنار کر ے گا۔\nرپورٹ کے مطابق ملاقات میں پاکستان میں عالمی بینک کے کنٹری ڈائیریکٹر ناجے بینحسین کے علاوہ وفاقی وزراء احسن اقبال، احد خان چیمہ، شزہ فاطمہ خواجہ، مشیر وزیرِ اعظم ڈاکٹر توقیر شاہ، سینیٹر شیری رحمن، رکن قومی اسمبلی ڈاکٹر نفیسہ شاہ اور متعلقہ اعلی حکام نے بھی شرکت کی۔",
        "published_date": "Thu, 22 May 2025 15:15:13 UTC",
        "source": "Express Urdu"
    },
    {
        "guid": "f5c8bf9273ed4209d026861fffaccab9",
        "title": "عمران خان نے احتجاجی تحریک کے لیے مجھے دوبارہ ذمہ داری دے دی ہے، وزیراعلیٰ کے پی",
        "link": "https://www.express.pk/story/2762635/the-founder-of-pt-has-given-me-responsibility-for-the-protest-movement-again-says-the-chief-minister-of-kp-2762635/",
        "image_url": "https://img.express.pk/logo/expresslogo.webp",
        "article": "وزیراعلیٰ کے پی علی امین گنڈاپور نے کہا ہے کہ اگر مذاکرات کرنے ہیں تو بانی پی ٹی آئی تیار ہیں، ہماری جنگ جاری ہے ہم ہر صورت میں اپنے بانی کو رہا کرائیں گے، بانی پی ٹی ںے احتجاجی تحریک کے لیے مجھے دوبارہ ذمہ داری دے دی ہے۔\nیہ بات انہوں نے عمران خان سے اڈیالہ جیل میں ملاقات کے بعد میڈیا سے گفتگو کرتے ہوئے کہی۔\nوزیراعلیٰ کے پی علی امین گنڈاپور نے کہا کہ مجھے دو ماہ کے بعد ملاقات کرنے کا موقع دیا گیا ہے حالاں کہ کورٹ کا آرڈر موجود ہے، عمران خان سے احتجاجی تحریک اور بجٹ کے معاملے پر بات ہوئی میں نے خیبرپختونخوا کے بجٹ کے معاملے میں عمران خان کو بریف کیا، میرا لیڈر مجھے ہدایات دے گا تو میں آگے عمل درآمد کراوں گا جبکہ بجٹ بھی آرہا ہے اگر یہ میری ملاقات نہیں کراتے تو ہم آئی ایم ایف سے شرائط کے معاملات میں حکومت کے ساتھ ہرگز نہیں بیٹھیں گے، یہ واحد صوبہ ہے جس نے آئی ایم ایف کے تمام اہداف پورے کیے ہیں۔\nانہوں ںے کہا کہ بانی پی ٹی آئی کے بتائے گئے لوگوں سے ملاقات ہونی چاہیے، ہماری تحریک جاری رہے گی، عمران خان نے کہا ہے کہ اندھیرا جب زیادہ ہوتا ہے تو اس کا مطلب ہے سویرا ہونے والا ہے، ڈنڈے کے زور پر ریاست نہیں چلاسکتے، اگر پاکستان کی سوچ نہیں ہے تو ہمارے لیڈر اور ہمیں پاکستان کی سوچ ہے، ہم جلد خان کو رہا کرائیں گے،ملک میں آئین کی بالادستی ہونی چاہیے، ہمارا مینڈیٹ چوری ہوا اس کی واپسی ہماری نہیں ملک کی ضرورت ہے۔\nان کا کہنا تھا کہ آئین کے مطابق تقاضے پورے کیے جائیں جس کا جو کام ہے وہ اپنا کام کرے، عمران خان جب کوئی بات کہہ دیں تو وہی بیان پارٹی کا اور ہمارا بیان ہے ہم اس بیان کی تصدیق کرتے ہیں اور اسی پر عمل کرنے کے پابند ہیں، عدالت میں لگے ہمارے کیسز سنے جائیں، عمران خان پر بنائے گئے مقدمات جھوٹے ہیں انہیں سنا جائے کیسز عدالتوں میں لگائے جائیں اور عمران خان کو بری کیا جائے۔\nانہوں ںے کہا کہ مائیک اٹھا کر لوگوں پر تنقید کرنا آسان اور کام کرنا بہت مشکل ہے ہم سے پوچھیں، ہم نے احتجاج کیے مگر ہمیں روکا گیا اور آخر میں ہمیں گولیاں ماری گئیں، ہمارا مقصد اپنے کارکنوں کو شہید کرانا نہیں ہے ان کی حفاظت ہماری ذمہ داری ہے۔\nوزیراعلیٰ کے پی نے کہا کہ اگر مذاکرات کرنے ہیں تو بانی پی ٹی آئی تیار ہیں، ہماری بات چیت اور ڈیمانڈ آئین کے لیے ہے، ہماری جنگ جاری ہے ہم ہر صورت میں اپنے بانی کو رہا کرائیں گے، بانی پی ٹی آئی ڈٹے ہوئے ہیں اور انہوں ںے احتجاجی تحریک کے لیے مجھے دوبارہ ذمہ داری دے دی ہے۔",
        "published_date": "Thu, 22 May 2025 15:15:13 UTC",
        "source": "Express Urdu"
    },
    {
        "guid": "51abfc24319d53bc637baa132b9ffbcc",
        "title": "ریٹائرمنٹ کے بعد دوبارہ سرکاری ملازمت حاصل کرنے والے ملازمین کا مکمل ریکارڈ طلب کر لیا  گیا",
        "link": "https://www.express.pk/story/2762634/complete-records-of-employees-who-re-entered-government-jobs-after-retirement-have-been-sought-2762634/",
        "image_url": "https://img.express.pk/logo/expresslogo.webp",
        "article": "بین الاقوامی مالیاتی اداروں آئی ایم ایف اور عالمی بینک کے مطالبے پر پنشن اصلاحات پر عملدرآمد کے لئے تمام وزارتوں اور ڈویژنوں نے ریٹائرمنٹ کے بعد دوبارہ سرکاری ملازمت حاصل کرنے والے ملازمین کا مکمل ریکارڈ طلب کر لیا ہے۔\nذرائع کا کہنا ہے کہ اس حوالے سے مراسلہ جاری کردیا گیا ہے اسی تناظر میں فیڈرل بورڈ آد ریونیو( ایف بی آر) نے بھی ریٹائرمنٹ کے بعد دوبارہ سرکاری ملازمت حاصل کرنے والے ملازمین کا مکمل ریکارڈ طلب کر لیا ہے۔\nذرائع کے مطابق ایف بی آر نے تمام فیلڈ فارمیشنز کو جاری کردہ مراسلہ میں ہدایت کی ہے کہ گریڈ 1 سے 16 تک کے ان تمام ملازمین کا ریکارڈ 26 مئی تک فراہم کیا جائے، جنہوں نے ریٹائرمنٹ کے بعد کسی بھی حیثیت ریگولر یا کنٹریکٹ میں دوبارہ ملازمت اختیار کی ہے۔\nمراسلے میں کہا گیا ہے کہ ریٹائرمنٹ کی تاریخ، نئی ملازمت کے حصول کی مدت اور تنخواہ و پنشن سے متعلق تمام تفصیلات مہیا کی جائیں۔\nاس کے علاوہ، ایف بی آر نے واضح کیا ہے کہ 60 سال کی عمر کے بعد پنشن یا نئی سرکاری ملازمت کی تنخواہ میں سے صرف ایک کا انتخاب کرنا ہوگا۔",
        "published_date": "Thu, 22 May 2025 15:15:16 UTC",
        "source": "Express Urdu"
    },
    {
        "guid": "a20fd4c48c0cb9fa209d0b85a2afe485",
        "title": "بزنس کانفڈینس انڈیکس سروے کے نتائج جاری، کاروباری اداروں کے اعتماد میں نمایاں اضافہ",
        "link": "https://www.express.pk/story/2762633/business-confidence-index-survey-results-released-business-confidence-increases-significantly-2762633/",
        "image_url": "https://img.express.pk/logo/expresslogo.webp",
        "article": "اوورسیز انوسٹرز چیمبر آف کامرس اینڈ انڈسٹری (OICCI)نے مارچ اور اپریل 2025کے دوران اپنے جامع بزنس کانفیڈنس انڈیکس سروے ویو27کا نتائج کا اعلان کردیا ہے۔\nسروے کے نتائج کا اعلان وفاقی وزیرِ خزانہ محمد اورنگزیب سے او آئی سی سی آئی کے وفد کی ملاقات کے بعد کیا گیا۔\nسروے کے نتائج کے مطابق کاروباری اعتماد میں 16فیصد کی نمایاں بہتری آئی ہے۔ بزنس کانفیڈنس انڈیکس اکتوبر،نومبرمیں کیے گئے سروےWave 26کے منفی5فیصد کے مقابلے میں 11فیصد مثبت ہے۔\nمعیشت کے مختلف شعبوں میں مثبت تبدیلی کی بڑی وجہ میکرو اکنامک استحکام، کم ہوتی ہوئی افراطِ زر اور اگلے 6ماہ کے دوارن کاروباری حالات میں متوقع بہتری کاروباری اعتماد کی بحالی کی اہم وجوہات ہیں۔\nسروے نتائج کے مطابق مجموعی کاروباری اعتماد میں بہتری کی قیادت مینوفیکچرنگ سیکٹر نے کی ہے اور مینو فیکچرنگ سیکٹر کا اعتماد گزشتہ سروے کے منفی3فیصد کے مقابلے میں مثبت 15فیصد ہوگیا ہے جبکہ ریٹیل/ہولسیل سیکٹرز کا اعتماد ویو26کے سروے کے منفی 18کے مقابلے میں مثبت 2فیصد ہوگیا ہے۔\nاسی طرح خدمات کے شعبے میں کاروباری اعتماد میں استحکام رہا اورکاروباری اعتماد گزشتہ سروے کے 2فیصد سے بڑھ کر مثبت 10فیصد ہوگیا ہے۔\nاس موقع پر وفاقی وزیرِ خزانہ محمد اورنگزیب نے کہاکہ کاروباری اعتماد میں اضافہ اس بات کی عکاسی ہے کہ معیشت درست سمت میں جارہی ہے، ہم سرمایہ کاری کیلئے سازگار ماحول بنانے، نجی شعبے کی ترقی میں معاونت اور طویل المدّتی معاشی استحکام یقینی بنانے پر توجہ مرکوز کیے ہوئے ہیں اور کاروباری اداروں کا اعتماد ہماری کوششوں کی توثیق ہے۔ \n بزنس کانفیڈنس انڈیکس سروے ویو27کے نتائج پر تبصرہ کرتے ہوئے او آئی سی سی آئی کے صدر یوسف حسین نے کہاکہ گزشتہ 2سالوں کے دوران کاروباری اداروں کے مجموعی اعتماد میں نمایاں بہتری آئی ہے۔\nموجودہ سروے میں کاروباری اعتماد میں نمایاں اضافہ پاکستان کے کاروباری شعبے کی صلاحیت اورترقی کے مواقعوں سے فائدہ اٹھانے کی تیاری کی عکاسی ہے۔ اہم شعبوں میں مثبت رجحان خوش آئند ہے تاہم اس مثبت رجحان کو برقرار رکھنے کیلئے پالیسیوں میں مستقل مزاجی، شفافیت اور او آئی سی سی آئی کے ممبران سمیت کلیدی اسٹیک ہولڈرز سے موئثر روابط ضروری ہیں۔\n سروے کے نتائج کے مطابق آئندہ 6ماہ کیلئے 45فیصد شرکاء نے 6ماہ کیلئے مثبت توقعات کا اظہار کیاہے۔مثبت رجحان کی بڑی وجوہات میں معاشی نمو، بہتر حکومتی پالیسیاں، سرمایہ کاری کیلئے سازگار ماحول اور سیکیوریٹی کی بہتر صورتحال شامل ہیں۔ \nمثبت رجحان کے باوجود 53فیصد جواب دہندگان نے گزشتہ 6ماہ کے دوران کاروباری حالات پر منفی نقطہ نظر کا اظہار کیا ہے تاہم یہ اعدادو شمار Wave 26میں منفی66فیصدکے مقابلے میں نمایاں بہتری کی نشاندہی کرتے ہیں۔ موجودہ چیلنجز میں، سیاسی عدم استحکام،روپے کی قدر اور توانائی اور تجارتی پالیسیاں اہم خدشات ہیں۔\nسروے میں شامل او آئی سی سی آئی کے ممبران غیر ملکی سرمایہ کاروں کا اعتماد گزشتہ سروے کے مثبت6فیصد کے مقابلے میں غیر معمولی اضافے کے ساتھ مثبت 17فیصد ہوگیا ہے۔ کاروباری اعتماد میں اضافہ گزشتہ 6ما میں عالمی کاروباری صورتحال،پاکستان میں صنعتی ماحول میں بہتری اور آنے والے 6ماہ میں سرمایہ کاری میں متوقع اضافہ بنیادی وجوہات ہیں۔ \nاس موقع پر او آئی سی سی آئی کے چیف ایگزیکٹو/سیکریٹری جنرل ایم عبدالعلیم نے سروے نتائج پر تبصرہ کرتے ہوئے کہاکہ BCI Wave 27کے نتائج توقع سے زیادہ بہتر ہیں اور تمام بڑے شعبوں میں مثبت توقعات کی عکاسی ہیں۔روزگارکے امکانات، توسیعی منصوبے اور سرمایہ کاری کے امکانات نے خاص طورپر مینوفیکچرنگ اور ریٹیل کے شعبوں میں قابلِ ذکر بہتری نظر آئی ہے۔\nانہوں نے کہاکہ اگرچہ مجموعی طورپر قابلِ ذکر بہتری کے باوجودنئی سرمایہ کاری کے منصوبوں میں صرف 19فیصد بہتری آئی ہے اور یہ ابھی بھی منفی ہے جوکہ باعثِ تشویش ہے اور اقتصادی ترقی کو مزید تیز کرنے، لارج اسکیل مینوفیکچرنگ، تجارت اور برآمدات کو بڑھانے کیلئے اقدامات پر توجہ دینے کی ضرورت ہے۔  \nسروے میں مستقبل کیلئے  مہنگائی، ٹیکسیشن،حکومتی پالیسیوں میں عدم تسلسل،روپے کی قدر میں کمی جیسے نمایاں خدشات کو اجاگرکیاگیاہے۔ مہنگائی اور ٹیکسیشن گزشتہ سروے میں بھی اہم خدشات تھے جو ان شعبوں میں موجود چیلنجز کی نشاندہی کرتے ہیں۔ \nاو آئی سی سی آئی سال میں 2مرتبہ بزنس کانفیڈنس انڈیکس سروے کا انعقاد کرتی ہے جس میں پاکستان کے تقریباً80فیصد جی ڈی پی کی نمائندگی کرنے والے بڑے کاروباری اسٹیک ہولڈرز کی آرا شامل ہوتی ہے۔\nسروے میں مینوفیکچرنگ، خدمات اور ریٹیل/ہولسیل سمیت مختلف شعبوں کی رائے کو شامل کیا گیا ہے اور علاقائی، قومی اور کاروباری اداروں کے تاثرات کا جائزہ لیاگیاہے۔یہ سروے کراچی، لاہور، روالپنڈی/اسلام آباد، پشاور اور فیصل آباد سمیت ملک کے بڑے کاروباری شہروں میں کیا جاتاہے۔",
        "published_date": "Thu, 22 May 2025 15:15:16 UTC",
        "source": "Express Urdu"
    },
    {
        "guid": "d30c3e20583ee5ba857c51888a949125",
        "title": "افغانوں کو پاکستانی پاسپورٹ پر سعودی ویزے دلوانے والے گینگ کے ارکان گرفتار",
        "link": "https://www.express.pk/story/2762632/afghano-ko-pakistani-passport-par-saudi-visa-dilwanay-walay-gang-ke-arkan-giraftar-2762632/",
        "image_url": "https://img.express.pk/logo/expresslogo.webp",
        "article": "افغان باشندوں کو پاکستانی پاسپورٹ پر سعودی ویزے دلوانے والے گینگ کے ارکان کو گرفتار کرلیا گیا۔\nترجمان  کے مطابق ایف آئی اے کاؤنٹر ٹیررازم ونگ اسلام آباد  نے خفیہ اطلاعات پر انسانی اسمگلنگ اور جعلی پاسپورٹ نیٹ ورکس کے خلاف کریک ڈاؤن  کے دوران   منظم گینگ کے 3 مزید ارکان  کو گرفتار کرلیا۔\nگرفتار ملزمان کی شناخت محمد عالم زیب، آصف خان اور ہارون الرشید  کے نام سے ہوئی ، جو بین الاقوامی منظم گینگ کا حصہ ہیں ۔ یہ منظم گینگ افغان شہریوں کو جعل سازی سے پاکستانی شناختی کارڈز ، مشین ریڈایبل پاسپورٹس اور سعودی عرب کے ورک ویزوں کے اجرا میں ملوث پایا گیا ۔\nترجمان کے مطابق ملزم عالم زیب نے 31 افغان شہریوں کو پاکستان پاسپورٹ پر سعودی عرب کے ورک ویزہ جاری کیے۔ اسی طرح ملزم آصف خان نے 4 افغان شہریوں کو پاکستان پاسپورٹ پر سعودی عرب کے ورک ویزہ جاری کیے جب کہ ملزم ہارون الرشید نے 58 افغان شہریوں کو پاکستانی پاسپورٹ پر سعودی ورک ویزہ جاری کیے ۔\nمنظم گینگ کے سرکاری اہلکاروں بشمول امیگریشن اینڈ پاسپورٹ آفس اور نادرا آفس کے اہلکاروں کے ملوث ہونے کا تعین کیا جا رہا ہے ۔ اس کے علاوہ گینگ میں شامل دیگر ملزمان کی گرفتاری کے لیے چھاپے بھی مارے جار ہے ہیں۔",
        "published_date": "Thu, 22 May 2025 15:15:19 UTC",
        "source": "Express Urdu"
    },
    {
        "guid": "3d1594e2c41a3072449c246ac6201984",
        "title": "سونے کی قیمت میں کمی ریکارڈ",
        "link": "https://www.express.pk/story/2762630/gold-price-hits-record-low-today-2762630/",
        "image_url": "https://img.express.pk/logo/expresslogo.webp",
        "article": "عالمی اور مقامی مارکیٹ میں سونے کی قیمتوں میں کمی ریکارڈ کی گئی۔\nرپورٹ کے مطابق بین الاقوامی بلین مارکیٹ میں فی اونس سونے کی قیمت 19ڈالر کی کمی سے 3ہزار 291ڈالر کی سطح پر آگئی\nعالمی مارکیٹ میں کمی کے بعد ملک میں فی تولہ سونے کی قیمت بھی 1ہزار 900روپے کی کمی سے 3لاکھ 47ہزار 500روپے کی سطح پر آگئی۔\nاس کے علاوہ فی دس گرام سونے کی قیمت 1ہزار 629روپے گھٹ کر 2لاکھ 97ہزار 925روپے کی سطح پر پہنچ گئی۔",
        "published_date": "Thu, 22 May 2025 15:15:22 UTC",
        "source": "Express Urdu"
    },
    {
        "guid": "ae251e968783dae857192a916cac8791",
        "title": "چیئرمین بیرسٹر گوہر کی رائے، پی ٹی آئی کی رائے نہیں، وہ پارٹی کی ترجمانی نہیں کرسکتے، علیمہ خان",
        "link": "https://www.express.pk/story/2762629/chairman-pti-barrister-gauhar-cannot-represent-the-party-aleema-khan-2762629/",
        "image_url": "https://img.express.pk/logo/expresslogo.webp",
        "article": "عمران خان کی بہن علیمہ خان نے میڈیا سے گفتگو کرتے ہوئے کہا ہے کہ بانی پی ٹی آئی کے ہوتے ہوئے چیئرمین پی ٹی آئی بیرسٹر گوہر پارٹی کی ترجمانی نہیں کرسکتے۔\nاڈیالہ جیل کے باہر میڈیا سے گفتگو کرتے ہوئے انہوں نے کہا کہ جیل میں جی ایچ کیو کیس لگا ہوا تھا، تین چار گھنٹے ہم بیٹھے رہے لیکن ہمیں سماعت میں شامل ہونے کی اجازت نہیں ملی، بانی نے جج صاحب کو بتایا میری بہن باہر ہے انکو اندر آنے دیں۔\nان کا کہنا تھا کہ جج صاحب کے احکامات کے باوجود ہمیں اندر نہیں بلایا گیا، ہماری ملاقاتوں میں بھی رکاوٹ ڈالی جارہی ہے۔\nانہوں نے کہا کہ بانی پی ٹی آئی نے کہا ایک قیدی کی سہولت بھی انہیں نہیں دی جارہیں، بانی نے کہا ہے انہیں کتابیں نہیں دی جارہی نہ  بچوں سے بات کروارہے ہیں۔\nان کا کہنا تھا کہ  بانی پی ٹی آئی کو بلکل تنہا کیا جارہا ہے، یہاں ججز کے احکامات نہیں مانے جارہے، بانی نے کہا ہے جمہوریت رول آف لاء اور اخلاقیات پر کھڑی ہوتی ہے، بانی نے کہا ہے پاکستان میں رول آف لاء اور اخلاقیات دفن کردی گئی ہیں۔\nعلیمہ خان نے کہا کہ چیف الیکشن کمشنر کی مدت پوری ہوچکی ہے،  ابھی تک نئے الیکشن کمشنر کو تعینات ہوجانا چاہیئے تھا، بانی نے کہا ہے یہ نظام ایسے نہیں چل سکتا، بانی نے کہا ہے پاکستان کو اس وقت متحد ہونا چاہیے۔\nان کا کہنا تھا کہ آج انہوں نے دوبارہ کہا ہے مودی کوئی نہ کوئی شرارت ضرور کرے گا، بلوچستان میں دہشت گردی کے پیچھے اگر بھارت ہے تو اسکا مطلب مودی ایکٹیو ہوچکا ہے۔\nعلیمہ خان نے کہا کہ بانی نے کہا ہے وہ پاکستان کی خاطر اسٹیبلشمنٹ سے بات کرنے کیلئے تیار ہے، بانی نے واضع کہا ہے انہیں کوئی ملنے نہیں آیا ہے، پارٹی کے اندر سے بھی اگر کوئی مذاکرات کی بات کرے تو ہم نہیں مانیں گے، بانی نے کہا ہے یہ خبریں صرف توجہ ہٹانے کیلئے پھیلائی جارہی ہیں۔\nعلیمہ خان نے کہا کہ بیرسٹر گوہر نے آرمی چیف کو فیلڈ مارشل کا خطاب دینے پر بیان ذاتی حیثیت میں دیا ہے، بانی پی ٹی آئی کا بیان کل ہم نے دے دیا ہے، بانی پی ٹی آئی کے ہوتے ہوئے بیرسٹر گوہر پارٹی کی ترجمانی نہیں کرسکتے، اگر بیرسٹر گوہر خان نے کوئی خراج تحسین پیش کیا تو ذاتی حیثیت میں کیا ہے، پارٹی کی رائے بیرسٹر گوہر خان کی رائے نہیں۔",
        "published_date": "Thu, 22 May 2025 15:15:22 UTC",
        "source": "Express Urdu"
    },
    {
        "guid": "ff03d80b9cb44076b32b28cd2e925cc4",
        "title": "قومی بچت اسکیموں پر منافع کی شرح میں کمی کا نوٹی فکیشن جاری",
        "link": "https://www.express.pk/story/2762627/qomi-bachat-schemes-par-munafa-ki-sharah-me-kami-ka-notification-jari-2762627/",
        "image_url": "https://img.express.pk/logo/expresslogo.webp",
        "article": "حکومت نے قومی بچت اسکیموں پر منافع کی شرح میں کمی کا نوٹی فکیشن جاری کردیا۔\nاسٹیٹ بینک کی جانب سے شرح سود میں کمی کے بعد حکومت نے ملک میں افراطِ زر کی شرح میں حالیہ کمی کے نتیجے میں قومی بچت کی مختلف اسکیموں پر منافع کی شرح میں ایک فیصد تک کمی کردی ہے۔\nاس حوالے سے محکمہ قومی بچت نے باضابطہ طور پر نوٹیفکیشن جاری کردیا ہے، جس کے مطابق نئی شرح کا اطلاق 21 مئی 2025 سے ہوگا۔\nنوٹیفکیشن کے مطابق منافع کی شرح میں ایک فیصد تک کمی کی گئی ہے، جس کا اطلاق مختلف بچت اسکیموں پر علیحدہ علیحدہ شرح سے ہوگا۔\nسیونگ اکاؤنٹ پر منافع کی شرح ایک فیصد کمی کے بعد اب 9.5 فیصد ہوگی۔ اسی طرح ا سپیشل سیونگز سرٹیفکیٹس پر منافع 30 بیسز پوائنٹس کمی کر کے 10.9 فیصد کر دیا گیا ہے۔\nاسی طرح ریگولر انکم سرٹیفکیٹس پر منافع 18 بیسز پوائنٹس کم کر کے 11.52 فیصد، ڈیفنس سیونگز سرٹیفکیٹس کی منافع کی شرح 21 بیسز پوائنٹس کمی سے 11.91 فیصد ہو گئی ہے جب کہ بہبود سیونگز سرٹیفکیٹس، پنشنرز بینیفٹ اکاؤنٹ اور شہدا فیملی ویلفیئر اکاؤنٹ پر منافع 24 بیسز پوائنٹس کمی کے بعد اب 13.4 فیصد دیا جائے گا۔\nقومی بچت حکام کا کہنا ہے کہ یہ فیصلہ افراط زر کی موجودہ رفتار اور مالیاتی پالیسی کے رجحان کو مدنظر رکھتے ہوئے کیا گیا ہے۔",
        "published_date": "Thu, 22 May 2025 15:15:23 UTC",
        "source": "Express Urdu"
    },
    {
        "guid": "8e9197e6cd9748129f753dbfe2e5d3a0",
        "title": "عمران خان نے تیسرے روز بھی پولی گرافک ٹیسٹ کرانے سے انکار کردیا",
        "link": "https://www.express.pk/story/2762626/imran-khan-refuses-to-take-polygraph-test-for-third-day-2762626/",
        "image_url": "https://img.express.pk/logo/expresslogo.webp",
        "article": "پاکستان تحریک انصاف کے بانی عمران خان نے تیسرے روز بھی پولی گرافک ٹیسٹ کرانے سے انکار کردیا۔\nرپورٹ کے مطابق عمران خان کے انکار کے بعد لاہور پولیس کی تفتیشی ٹیم تیسرے روز بھی بغیر ٹیسٹ کے واپس روانہ ہو گئی، لاہور پولیس کی تفتیشی ٹیم ڈی ایس پی آصف جاوید کی سربراہی میں اڈیالہ جیل پہنچی تھی۔\nتفتیشی ٹیم میں انسپکٹر محمد اسلم، انسپکٹر محمد عالم اور انسپکٹر محمد ارحم شامل تھے، پنجاب فارنزک یونٹ کے عابد ایوب بھی تفتیشی ٹیم میں شامل تھے۔\nتفتیشی ٹیم بانی پی ٹی آئی کا 9  مئی کے کیسز میں پولی گرافک ٹیسٹ فوٹو گرامیٹک اور وائس میچنگ ٹسٹس کرنے تھے۔\nذرائع کے مطابق بانی پی ٹی آئی عمران خان نے کہا دو مرتبہ انکار کر چکا ہوں، بانی نے کہا میں نے کسی تفتیش یا ٹیسٹ میں پیش نہیں ہونا۔\nذرائع کا کہنا تھا کہ اگر ٹیسٹ نہیں ہونگے تو انصاف کے تقاضے کیسے پورے ہونگے، ٹیسٹ نہ ہوئے تو تفتیش کا عمل کیسے آگے بڑھے گا۔",
        "published_date": "Thu, 22 May 2025 15:15:25 UTC",
        "source": "Express Urdu"
    },
    {
        "guid": "7763c1784bab9896185d381c2b5265cf",
        "title": "چین کی J-10C کی کامیابی پر ڈاکومنٹری؛ پاکستان کی فضائی برتری کا ناقابل تردید ثبوت بن گئی",
        "link": "https://www.express.pk/story/2762625/china-documentary-j10c-fighter-jet-2762625/",
        "image_url": "https://img.express.pk/logo/expresslogo.webp",
        "article": "پاک فضائیہ نے جے-10 سی طیاروں سے بھارت پر ایسی ہیبت طاری کی تھی جس نے پوری دنیا پر دھاک بٹھا دی ہے۔\nپاک فوج کے معرکۂ حق ’’ بُنیان مرصوص‘‘ نے بھارت کو شکست کی ایسی دھول چٹائی کہ پوری دنیا پاک فضائیہ کی پیشہ ورانہ مہارت اور بہادری کی معترف ہوگئی۔\nاس آپریشن نے فضاؤں میں پاکستان ایئرفورس کی برتری بھی ثابت کردی اور بھارت کے حصے میں رسوا کن شکست آئی۔\nاس کی ایک مثال چین کی J-10C کی کامیابی پر ڈاکومنٹری نشر کرنا ہے۔\nجس میں بتایا گیا ہے کہ کس طرح پاک فضائیہ کے پائلٹس نے ان طیاروں کو کامیابی کے ساتھ استعمال کیا۔\nپاک فضائیہ نے J-10C طیاروں کے ذریعے بھارتی طیارے مار گرائے تھے جن میں فرانسیسی ساختہ رافیل بھی شامل ہے۔\nچین کی سرکاری ٹیلی وژن کی رپورٹ میں مزید کہا گیا ہے کہ J-10CE جو کہ J-10C کا ایکسپورٹ ورژن ہے نے حال ہی میں ایک حقیقی جنگ میں غیر ملکی طیارے مار گرائے اور یہ اس طیارے کی پہلی جنگی کامیابی ہے۔\nڈاکیومنٹری میں بتایا گیا ہے کہ J-10C ایک سنگل انجن والا ملٹی رول لڑاکا طیارہ ہے۔ اس کی خاص بات اس میں جدید AESA ریڈار کا ہونا ہے۔\nعلاوہ ازیں یہ جدید ترین طیارہ  کم ریڈار کراس سیکشن، جدید ایویونکس اور دور تک مار کرنے والے PL-15 میزائل سے لیس بھی ہے جو اسے دیگر لڑاکا طیاروں سے ممتاز بناتی ہے۔\nڈاکیومنٹری میں J-10 کی تاریخ بیان کرتے ہوئے کہا گیا ہے کہ اس کی تیاری 1980 کی دہائی میں اس وقت شروع ہوئی تھی۔\nان طیاروں کی تیاری کا فیصلہ چین نے اس وقت کیا جب اسے احساس ہوا کہ اس کے طیارے امریکا اور سوویت یونین کی ٹیکنالوجی سے پیچھے ہیں۔\n1997 میں J-10 کا پہلا ماڈل مکمل ہوا جسے چینی ماہرین نے ’فضائی دفاع کی تاریخ کا ایک معجزہ‘ قرار دیا تھا۔ 2003 میں یہ طیارہ چین کی فضائی بیڑے میں شامل ہوا۔\nبعد ازاں اس طیارے کا جدید ترین ورژن چین سے پاکستان کا برآمد کیا گیا تھا جسے پاک فضائیہ نے دشمن کے خلاف بڑی مہارت اور جوانمردی سے استعمال کیا۔\nخیال رہے کہ 2020 سے 2024 تک پاکستان کی 81 فیصد دفاعی درآمدات چین سے ہوتی ہیں۔ اس وقت چین، پاکستان کو سب سے زیادہ ہتھیار فراہم کرنے والا ملک بن گیا ہے۔",
        "published_date": "Thu, 22 May 2025 15:15:29 UTC",
        "source": "Express Urdu"
    },
    {
        "guid": "9d14784cbd501c39281364f0c426703c",
        "title": "کراچی  میں غیر قانونی تعمیر ہونیوالی پوری عمارت گرائی جائے گی، وزیر بلدیات",
        "link": "https://www.express.pk/story/2762624/karachi-me-ghair-qanooni-tameer-honay-wali-poori-imarat-giraai-jaye-gi-wazir-e-baldiaat-2762624/",
        "image_url": "https://img.express.pk/logo/expresslogo.webp",
        "article": "وزیر بلدیات سندھ نے کہا ہے کہ کراچی  میں غیر قانونی تعمیر ہونیوالی پوری عمارت گرا دی جائے گی۔\nسندھ اسمبلی کے اجلاس میں وقفہ سوالات کے دوران وزیر بلدیات سعید غنی نے اعلان کیا ہے کہ اب صرف غیر قانونی فلورز نہیں بلکہ پوری کی پوری غیر قانونی عمارت گرائی جائے گی۔\nانہوں نے کہا کہ سندھ بلڈنگ کنٹرول اتھارٹی (ایس بی سی اے) کی طرف سے ایسی کارروائیاں شروع کی جا چکی ہیں، اور اب تک 2200 سے زائد غیرقانونی عمارتوں کو منہدم کیا جا چکا ہے۔ انہوں نے واضح کیا کہ ان میں سے کئی کارروائیاں ایس بی سی اے افسران نے خود موقع پر جا کر کی ہیں۔\nایم کیو ایم کے رکن اسمبلی عبدالباسط کی طرف سے ایس بی سی اے میں کرپشن اور رشوت خوری کے الزامات پر سعید غنی کا کہنا تھا کہ غیر قانونی تعمیرات میں ملوث افراد خود کبھی یہ تسلیم نہیں کرتے کہ انہوں نے رشوت دی ہے، تاہم حکومت نے ان الزامات کو سنجیدگی سے لیتے ہوئے کارروائیاں کی ہیں۔ اب تک 28 افسران کے خلاف کارروائی ہو چکی ہے، جبکہ 31 کو شوکاز نوٹس جاری کیے گئے ہیں اور بعض کے خلاف باقاعدہ مقدمات بھی درج کروائے گئے ہیں۔\nوزیر بلدیات نے تسلیم کیا کہ غیر قانونی تعمیرات کے خلاف کی جانے والی کارروائیاں ان کے معیار پر پوری نہیں اتر رہیں اور ایس بی سی اے کے پاس تمام غیر قانونی عمارتوں کو گرانے کی صلاحیت موجود نہیں۔ اس مسئلے کے حل کے لیے اب اخبارات میں اشتہار دے کر نجی شعبے کو بھی ان کارروائیوں میں شامل کرنے کا فیصلہ کیا گیا ہے۔\nبلدیاتی وزیر نے کہا کہ غیر قانونی پراپرٹی کی خرید و فروخت میں ملوث رئیل اسٹیٹ ایجنٹس کے خلاف بھی کارروائی ہوگی اور ان کی رجسٹریشن کا عمل شروع کیا جا چکا ہے۔ انہوں نے ایجنٹس کو خبردار کیا کہ وہ ایسی پراپرٹی عوام کو نہ دکھائیں جو قواعد کے خلاف ہو۔\nایوان میں سوالات کے دوران جمال احمد نے پوچھا کہ جب غیر قانونی بلڈنگ تعمیر ہو رہی ہوتی ہے تو ایس بی سی اے کہاں ہوتا ہے؟ اس پر سعید غنی نے جواب دیا کہ یہ مسئلہ گزشتہ 17 برس سے چلا آ رہا ہے اور ایم کیو ایم بھی اس دوران حکومت میں رہی ہے۔ انہوں نے کہا کہ اب تمام ضلعی انتظامیہ اور ٹی ایم سیز کو بھی غیر قانونی تعمیرات کے خلاف کارروائی کا اختیار دیا جا رہا ہے، تاکہ یہ مسئلہ نچلی سطح پر بھی حل ہو۔\nبلقیس مختار کی طرف سے پوچھے گئے سوال پر وزیر بلدیات نے بتایا کہ 12 افسران کے خلاف مقدمات درج ہو چکے ہیں۔ انہوں نے زور دیا کہ ایسے تمام عناصر کو نکال باہر کرنا ہوگا جو شہر کی بربادی میں ملوث ہیں۔ انہوں نے مزید کہا کہ اب غیر قانونی تعمیرات پر پانی، بجلی اور گیس کے کنکشن بھی نہیں دیے جائیں گے۔\nمحمد فاروق اور دیگر اراکین نے پانی کی قلت، ٹینکر مافیا اور شہری خدمات میں بدعنوانی کے حوالے سے سوالات اٹھائے، جن پر وزیر بلدیات نے کہا کہ حکومت اس سمت میں کام کر رہی ہے، آن لائن شکایات کا نظام موجود ہے اور متعدد شہری اس سے فائدہ بھی اٹھا چکے ہیں۔\nپانی کے مسئلے پر سعید غنی نے تسلیم کیا کہ موجودہ وسائل شہریوں کی ضروریات کے لیے ناکافی ہیں لیکن حکومت نئے منصوبوں پر کام کر رہی ہے تاکہ فراہمی بہتر بنائی جا سکے۔\nایم کیو ایم کی فوزیہ حمید نے ملازمتوں کے حوالے سے نوجوانوں کے لیے عمر کی حد میں نرمی کی تجویز دی، جس پر وزیر پارلیمانی امور ضیا النجار نے کہا کہ یہ ایک اچھی تجویز ہے اور حکومت اس پر غور کرے گی۔\nقرعت العین کی طرف سے نکاسی آب کے مسائل پر توجہ دلانے پر سعید غنی نے کہا کہ سندھ حکومت نے کراچی میں نالوں کی صفائی کے لیے خطیر رقم دی ہے اور آئندہ جون میں 45 بڑے نالوں کی صفائی کی جائے گی۔ انہوں نے پلاسٹک بیگز کو نالوں کے بند ہونے کی بڑی وجہ قرار دیتے ہوئے کہا کہ ان پر پابندی عائد کی جا چکی ہے۔\nمجموعی طور پر وقفہ سوالات کے دوران کراچی میں غیر قانونی تعمیرات، شہری سہولیات کی عدم فراہمی، بدعنوانی اور نوجوانوں کے روزگار جیسے اہم مسائل پر بحث ہوئی۔",
        "published_date": "Thu, 22 May 2025 15:15:29 UTC",
        "source": "Express Urdu"
    },
    {
        "guid": "1b03543c878c4de08aa1be4a2af1c9a8",
        "title": "پشاور ہائیکورٹ نے صوبائی بلدیاتی ایکٹ 2022 میں ترمیم کالعدم قرار دے دی",
        "link": "https://www.express.pk/story/2762623/phc-declares-amendment-to-provincial-local-government-act-2022-null-and-void-2762623/",
        "image_url": "https://img.express.pk/logo/expresslogo.webp",
        "article": "پشاور ہائیکورٹ نے صوبائی حکومت کی جانب سے بلدیاتی ایکٹ میں کی گئی ترمیم کو کالعدم قرار دے دیا۔\nجسٹس ارشد علی اور جسٹس فرح جمشید پر مشتمل دو رکنی بینچ نے بلدیاتی ایکٹ 2022 میں ترمیم کے خلاف دائر درخواست پر سماعت کی۔\nعدالت نے بلدیاتی نمائندوں سے اختیارات لینے اور فنڈز میں کٹوتی کے خلاف دائر درخواستیں منظور کر لیں۔\nوکیل درخواست گزار بابر خان یوسفزئی نے کہا کہ فروری 2022 میں بلدیاتی الیکشن کا انعقاد ہوا اور بلدیاتی نمائندوں نے حلف اٹھایا، بلدیاتی الیکشن کے بعد 2022 میں صوبائی حکومت نے بلدیاتی ایکٹ میں ترمیم کی۔\nبابر خان یوسفزئی نے کہا کہ ترمیم کے بعد صوبے کے بلدیاتی نمائندوں سے اختیارات واپس لیے گئے اور بلدیاتی نمائندوں سے فنڈز کے استعمال کا اختیار بھی واپس لیا گیا، ترمیم کرکے زیادہ تر اختیارات ایکٹ سے نکال کر رولز کے تحت کر دیے گئے ہیں، ترمیم سے تحصیل میئر اور ویلج کونسل کے نمائندوں کے اختیارات بھی حکومت نے اپنے پاس رکھیں۔\nایڈیشنل ایڈووکیٹ جنرل نے کہا کہ یہ ترمیم قانون کے تحت کی گئی ہے اور بلدیاتی نمائندوں کو ان کے جائز حقوق دیے گئے ہیں، جو ترامیم کی گئیں ہے اس کا اختیار صوبائی حکومت کے پاس ہے۔\nدلائل کے بعد عدالت نے صوبائی حکومت کی جانب سے کی گئی ترمیم کو کالعدم قرار دے دیا۔",
        "published_date": "Thu, 22 May 2025 15:15:29 UTC",
        "source": "Express Urdu"
    },
    {
        "guid": "5c9a6b78e3fe98ebd7b80d7ce5f30a09",
        "title": "مودی سرکار پاکستان پر دوبارہ حملے کے لیے سو بار سوچے گی، وزیراعظم",
        "link": "https://www.express.pk/story/2762622/modi-government-will-think-a-hundred-times-before-attacking-pakistan-again-says-pm-2762622/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے کہا ہے کہ بھارت کو پتا چل گیا کہ پاکستانی افواج اپنے دفاع کے لیے ہر وقت تیار رہتی ہیں، مودی سرکار پاکستان پر دوبارہ حملہ آور ہونے کے لیے سو بار سوچے گی۔\nیہ بات انہوں نے مظفر آباد میں بھارتی حملے میں شہید اور زخمی افراد کے اہل خانہ میں رقومات کے چیکس تقسیم کرنے کی تقریب سے خطاب میں کہی۔ تقریب میں وفاقی وزیر امور کشمیر امیر مقام اور دیگر افراد نے شرکت کی۔\nوزیراعظم نے کہا کہ چند دن قبل پاکستان اور ہندوستان کے درمیان ایسی جنگ چھڑی جو کسی بھی وقت خطرناک رخ اختیار کرسکتی تھی جس کے نتائج بھیانک ہوتے، پہلگام کا واقعہ انتہائی افسوس ناک ہے مگر ہندوستان نے اس کی آڑ میں پاکستان پر بے بنیاد الزامات کی بوچھاڑ کردی۔\nانہوں نے کہا کہ ہم نے پوری دنیا کو باور کرایا کہ یہ جھوٹا الزام ہے اور سازش کا حصہ ہے جو خطے کے امن کو برباد کرسکتا ہے، چنانچہ ہم نے واقعے کی عالمی تحقیقات کا مطالبہ اور تعاون کی پیشکش کی مگر ہندوستان کو یہ ہضم نہ ہوا اور اس نے آزاد کشمیر اور پاکستان کے مختلف علاقوں میں نہتے شہریوں کو نشانہ بنایا۔\nان کا کہنا تھا کہ جواب میں پاکستان نے نہتے شہریوں کے بجائے بھارتی کے چھ جہاز گرائے جن میں رافیل اور مگ 29 شامل تھے، الفتح میزائل نے ہندوستان کو چھٹی کا دودھ یاد دلایا، مگر ہندوستان باز نہ آیا اور پاکستان پر حملے جاری رکھے، ہندوستان کو غرور تھا کہ دنیا کی طاقتیں اس کے ساتھ کھڑی ہوگئیں مگر ایسا نہ ہوا۔\nوزیراعظم نے کہا کہ ہمارے جوابی حملے کے بعد آرمی چیف نے مجھے فون کرکے پیغام دیا کہ بھارت سیز فائر کرنے یعنی گھٹنے ٹیکنے کے لیے تیار ہے، اب مودی سرکار پاکستان پر دوبارہ حملہ آور ہونے کے لیے سو بار سوچے گی، ہماری تینوں افواج مل کر بھارت کا مقابلہ کرنے کے لیے تیار ہیں، تینوں افواج نے اس موقع پر آج 1971 کا بدلہ لے لیا۔\nشہید کے اہل خانہ کو ایک کروڑ روپے اور زخمیوں کو دس سے بیس لاکھ روپے دیے گئے جو لوگ رہ گئے ہیں انہیں بھی زرتلافی مل جائے گا۔",
        "published_date": "Thu, 22 May 2025 15:15:32 UTC",
        "source": "Express Urdu"
    },
    {
        "guid": "f3cb90db80b9d3ba3875ce8b15440cae",
        "title": "کراچی میں گرمی شروع ہوتے ہی بدترین لوڈشیڈنگ؛ نیپرا نے کے الیکٹرک حکام کو جھاڑ پلادی",
        "link": "https://www.express.pk/story/2762621/karachi-me-garmi-shuru-hotay-hi-badtareen-loadshedding-nepra-ne-k-electric-hukkam-ko-jharr-piladi-2762621/",
        "image_url": "https://img.express.pk/logo/expresslogo.webp",
        "article": "گرمی کی شدت بڑھتے ہی کراچی میں ایک بار پھر بدترین لوڈشیڈنگ شروع ہوگئی، جس پر صارفین پھٹ پڑے اور نیپرا نے کے الیکٹرک حکام کو جھاڑ پلادی۔\nبجلی کی قیمتوں سے متعلق کے الیکٹرک کی درخواست پر نیپرا میں سماعت کے دوران صارفین نے کہا کہ  نیپرا کے اپنے کنزیومر سروس رولز پر عملدرآمد نہیں ہو رہا۔ نیپرا کو بجلی کے بل پیش کیے لیکن آج تک انکوائری نہیں کی۔\nنیپرا حکام نے کہا کہ ہم نے انکوائری رپورٹ بنائی ہے، جس پر ممبر نیپرا نے استفسار کیا کہ کیا یہ رپورٹ کے الیکٹرک کے ساتھ شیئر کی گئی، جس پر نیپرا حکام نے جواب دیا کہ نہیں یہ رپورٹ کے الیکٹرک کے ساتھ شیئر نہیں کی گئی۔  اتھارٹی نے نیپرا حکام کو کے الیکٹرک سے رپورٹ لینے کی ہدایت کر دی۔\nدورانِ سماعت کراچی کے بجلی صارفین شدید گرمی میں بدترین لوڈ شیڈنگ پر کے الیکٹرک کے خلاف پھٹ پڑے۔ صارفین کا کہنا تھا کہ گرمی شروع ہوتے ہی کراچی میں بدترین لوڈ شیڈنگ شروع ہو گئی ہے۔ اتنی زیادہ لوڈشیڈنگ کرنے پر نیپرا ، کے الیکٹرک پر جرمانہ کیوں نہیں کرتا۔ جرمانے کی رقم 5 کروڑ سے بڑھائی کیوں نہیں جا سکتی؟۔\nسماعت کے دوران ممبر نیپرا رفیق شیخ نے کراچی میں بجلی کی لوڈ شیڈنگ کے جواب پر کے الیکٹرک حکام کو جھاڑ پلا دی اور کہا کہ کیا سردیوں میں کنکشنز نہیں کٹتے؟ اس وقت لوڈ شیڈنگ کیوں نہیں ہوتی۔ کیا کنکشن صرف 3 گھنٹے کے لیے کٹتا ہے پھر بجلی آ جا تی ہے۔\nانہوں نے کہا کہ سوال کا جواب انتہائی بچگانہ ہے۔ کے الیکٹرک کے ڈسٹری بیوشن کے حالات بہت خراب ہیں۔ جو آپ سماعت میں بتاتے ہیں حالات اس سے بہت مختلف ہیں۔\nکے الیکٹرک حکام نے بتایا کہ ہمارے لوگ جب بجلی ادائیگی نہ ہونے پر بجلی کاٹنے جاتے ہیں تو ان پر حملے ہوتے ہیں۔ پولیس کی موجودگی میں ہمارے ملازمین کو یرغمال بنایا گیا۔ لوڈشیڈنگ کنکشنز کٹنے کی وجہ سے ہے۔\nممبر نیپرا نے کہا کہ میں آپ کے جواب سے بالکل مطمئن نہیں ہوں۔ میں آپ کے مؤقف سے اتفاق نہیں کرتا۔",
        "published_date": "Thu, 22 May 2025 15:15:32 UTC",
        "source": "Express Urdu"
    },
    {
        "guid": "73c962b7edd5c1c609dd21ad523b75a0",
        "title": "آباد کا تعمیراتی و ترقیاتی شعبوں کیلیے ٹیکس شرحوں میں کمی کا مطالبہ",
        "link": "https://www.express.pk/story/2762620/abad-demands-reduction-in-tax-rates-for-construction-and-development-sectors-2762620/",
        "image_url": "https://img.express.pk/logo/expresslogo.webp",
        "article": "ایسوسی ایشن آف بلڈرز اینڈ ڈیولپرز (آباد) نے تعمیراتی و ترقیاتی شعبوں کے لیے ٹیکس پالیسی میں 15 سالہ تسلسل کے ساتھ ٹیکس شرحوں میں کمی کا مطالبہ کر دیا ہے۔\nٹیکس شرحوں میں کمی کا مطالبہ آباد کے چیئرمین حسن بخشی کی جانب سے سینیٹ کی قائمہ کمیٹی برائے خزانہ کو ارسال کردہ نئے مالی سال کے وفاقی بجٹ تجاویز میں کیا گیا ہے۔\nسینٹ کی قائمہ کمیٹی برائے خزانہ کے چیئرمین سینیٹر سلیم مانڈوی والا کو لکھے گئے خط میں حسن بخشی کا کہنا ہے کہ بلڈرز سے خریداروں کو پراپرٹی منتقلی پر سیکشن 236C ایڈوانس ٹیکس کا اطلاق ختم کیا جائے۔ سیکشن 236K کے تحت زیادہ سے زیادہ ٹیکس ریٹ 0.5 فیصد مقرر کیا جائے اور سیکشن 7E کے تحت فرضی آمدن ٹیکس ختم کیا جائے۔ سیکشن 7E بغیر آمدن پراپرٹی پر 1فیصد ٹیکس مالکان و سرمایہ کاروں کے لیے مالی دباؤ کا باعث بن رہی ہے۔\nتجاویز میں کہا گیا ہے کہ سیکشن 7F ختم کرکے 7C اور 7D کی طرز پر فی رقبہ ٹیکس سسٹم میں شفافیت اور آسانی ممکن بنائی جا سکتی ہے۔ فنانس ایکٹ 2024 کی شق 37 کے تحت ہولڈنگ پیریڈ کی بنیاد پر کیپیٹل گین ٹیکس دوبارہ بحال کیا جائے۔ ٹیکس ریفنڈ کی منتقلی کے لیے تحریری منظوری کا تقاضہ ختم کیا جائے۔\nتجاویز میں کہا گیا ہے کہ وفاقی بجٹ پیش کرنے سے قبل ویلیو ایشن ٹیبلز میں موجود تضادات دور کیے جائیں۔ ود ہولڈنگ ٹیکس کی شرح میں کمی اور معیاری ٹیکس ریٹس مقرر کیے جائیں۔ اوورسیز پاکستانیوں کی ڈالرز سے خریدی گئی پراپرٹی پر ٹرانسفر ٹیکس ناانصافی ہے۔\nآباد کی جانب سے دی گئیں تجاویز میں کہا گیا ہے کہ پاکستان کے موجودہ معاشی و کاروباری حالات کے پیشِ نظر مالی سال 2025-26 کے بجٹ میں ٹیکس اصلاحات ضروری ہیں۔ مستحکم ٹیکس نظام سے ہاؤسنگ بحران کم اور معیشت کو فروغ ملے گا۔",
        "published_date": "Thu, 22 May 2025 15:15:35 UTC",
        "source": "Express Urdu"
    },
    {
        "guid": "f9778da77485a3cb64ed8d8a41721b95",
        "title": "ایف بی آر والے چاہتے ہیں گھر بیٹھے انہیں ٹیکس مل جائے کام نہ کرنا پڑے، قائمہ کمیٹی خزانہ",
        "link": "https://www.express.pk/story/2762619/fbr-officials-want-them-to-get-tax-while-sitting-at-home-and-not-have-to-work-finance-committee-2762619/",
        "image_url": "https://img.express.pk/logo/expresslogo.webp",
        "article": "قائمہ کمیٹی خزانہ کے چیئرمین سید نوید قمر نے کہا کہ ایف بی آر والے کام نہیں کرنا چاہتے یہ چاہتے ہیں گھر بیٹھے بٹھائے انہیں ٹیکس مل جائے، ایف بی آر حکام نے کہا کہ اکاؤنٹس میں سب کے نقصان ہی ڈکلیئرڈ ہوتے ہیں۔\nایکسپریس نیوز کے مطابق قومی اسمبلی کی قائمہ کمیٹی برائے خزانہ کا اجلاس سید نوید قمر کی زیر صدارت منعقد ہوا۔ اجلاس میں کراچی چیمبر آف کامرس اینڈ انڈسٹری نے کم از کم ٹیکس رجیم کو واپس فائنل ٹیکس رجیم میں لانے کا مطالبہ کیا۔\nسید نوید قمر نے کہا کہ ایف بی آر والے کام نہیں کرنا چاہتے یہ چاہتے ہیں گھر بیٹھے بٹھائے انہیں ٹیکس مل جائے۔ ایف بی آر حکام نے کہا کہ اکاؤنٹس میں سب کے نقصان ہی ڈکلیئرڈ ہوتے ہیں۔\nنوید قمر نے کہا کہ پرانے سسٹم پر آئی ایم ایف آپ کو نہیں جانے دے گا لیکن ان پر ڈبل ٹیکسیشن ہورہی ہے اس سے تو انہیں نکالیں، دنیا میں کوئی ٹیکس کلکٹر ایسا نہیں کرتا کہ گھر بیٹھے ٹیکس آتا رہے، صاف و شفاف اور منصفانہ ٹیکسیشن ہونی چاہیے۔ ایف بی آر حکام نے کہا کہ پہلے ٹرن اوور پر ایک فیصد فائنل ٹیکس لاگو تھا۔\nرکن کمیٹی نے کہا کہ پالیسی کے بارے میں آئی ایم ایف کیا کہتا ہے؟ اگر فائنل ٹیکس میں جاتے ہیں تو کیا آئی ایم ایف مانے گا؟ اس پر ایف بی آر حکام نے کہا کہ آئی ایم ایف فائنل ٹیکس پر نہیں مانے گا آئی ایم ایف نے زیرو ریٹنگ کو ختم کروایا تھا، امپورٹ پر شائد آئی ایم ایف کی نظر نہیں پڑی تھی اس لیے درآمدی خام پر زیرو ریٹنگ تھی، درآمدی خام مال پر بھی زیرو ریٹنگ ختم ہوگی۔\nکراچی چیمبر آف کامرس حکام نے کہا کہ 72 گھنٹے میں ریفنڈ ادائیگی کے لیے فاسٹر سسٹم ایف بی آر نے متعارف کرایا تھا لیکن آج تک کسی ایک ٹیکس دہندہ کو بھی 72گھنٹے میں ریفنڈ جاری نہیں ہوا، ایک ماہ میں تو ریفنڈ پیمنٹ آرڈر جاری ہوتا ہے۔\nرکن کمیٹی نے کہا کہ وزیر خزانہ نے کمیٹی میں آکر کہا تھا کہ برآمد کنندگان کو فاسٹر سسٹم میں شامل کردیا ہے، اس وقت وزیر خزانہ کو بتایا تھا کہ بڑی تعداد میں برآمد کنندگان کو فاسٹر سسٹم سے نکال دیا گیا ہے، اس سوال پر وزیر خزانہ نے یقین دہانی کروائی تھی کہ سب کو فاسٹر میں شامل کیا جائے گا مگر آج تک اس پر عمل نہیں ہوا۔\nایف بی آر حکام نے کہا کہ ابھی باقی شعبوں میں تیز ترین ریفنڈ کا سسٹم لاگو نہیں ہے۔ \nنوید قمر نے کہا کہ ہمارے تحفظات یہ ہیں کہ ٹیکس کلکشن میں ایف بی آر کی اپنی کوشش بھی ہونی چاہیے، تنخواہیں ہو سپلائی ہو کچھ اور ہو سب پر ایٹ سورس ٹیکس کٹوتی ہو جاتی ہے، پٹرولیم مصنوعات پر پٹرولیم لیوی بھی خود بخود کٹ جاتی ہے اور جمع ہو جاتی ہے۔ \nکراچی چیمبر نے کہا کہ انہوں نے آئی ایم ایف کو غلط بتایا ہے، حکومت نے اسٹیشنری پر بھی جی ایس ٹی لگادیا ہے۔\nنوید قمر نے کہا کہ مشکل یہ ہے کہ نہ وزیر خزانہ ہے نہ سیکرٹری خزانہ ہیں اور نہ ہی چیئرمین ایف بی آر اجلاس میں ہیں تو جواب کون دے گا؟ چیمبرز یہ کہہ رہے ہیں پالیسی ایف بی آر سے نکال کر وزارت خزانہ کو دے دی ہے لہذا ٹیکس پالیسی سے متعلق تو وہ ایف بی آر کی بجائے وزارت خزانہ کے پاس جائیں گے، اب ایف بی آر کے پاس آپریشن ہے تو اسی سے متعلق ایف بی آر کے پاس آئیں گے۔\nنمائندہ کراچی چیمبر آف کامرس جاوید بلوانی نے کہا کہ ایف بی آر نے ابھی سے ڈیجیٹل انوائسنگ کے نوٹس جاری کرنا شروع کر دیئے ہیں، ایک صفحہ پر مشتمل تجاویز تیار کرکے کمیٹی کو بھجوائیں۔",
        "published_date": "Thu, 22 May 2025 15:15:35 UTC",
        "source": "Express Urdu"
    },
    {
        "guid": "7799b9f73b6f69792ff9ca8703949026",
        "title": "وزیرِ خزانہ اور عالمی بینک کے وفد کی ملاقات، طویل مدتی معاشی استحکام کےلیے شراکت داری پر اتفاق",
        "link": "https://www.express.pk/story/2762618/finance-minister-and-world-bank-delegation-meet-agree-on-partnership-for-long-term-economic-stability-2762618/",
        "image_url": "https://img.express.pk/logo/expresslogo.webp",
        "article": "وفاقی وزیرِ خزانہ محمد اورنگزیب سے عالمی بینک کے وفد نے ملاقات کی جس کے دوران دونوں فریقین نے پاکستان میں پائیدار ترقی اور طویل مدتی معاشی استحکام کے لیے سی پی ایف کی اہیمت اور کردار پر اتفاق کیا۔\nوفاقی وزیر برائے خزانہ و محصولات سینیٹر محمد اورنگزیب اور عالمی بینک کے ایک اعلیٰ سطحی وفد کے درمیان آج وزارتِ خزانہ میں ملاقات ہوئی، عالمی بنک کے وفد کی قیادت بنک کی منیجنگ ڈائریکٹر آپریشنز اینا بیئرڈے کر رہی تھیں۔\nوزارت خزانہ کی جانب سے جاری بیان کے مطابق ملاقات کا مقصد دوطرفہ تعاون کو مزید مضبوط بنانا، عالمی بینک کی مالی امداد کے منصوبوں کا جائزہ لینا، اور حال ہی میں ورلڈ بینک کے اشتراک سے شروع کیے گئے دس سالہ کنٹری پارٹنرشپ فریم ورک (سی پی ایف) پر عمل درآمد میں تیزی لانا تھا۔\nبات چیت میں خاص طور پر سی پی ایف میں شامل ترجیحی شعبوں بالخصوص ماحولیاتی تبدیلی سے نمٹنے کی صلاحیت اور آبادی کے نظم و نسق جیسے اہم موضوعات پر بات ہوئی۔\nدونوں فریقین نے پاکستان میں پائیدار ترقی اور طویل مدتی معاشی استحکام کے لیے سی پی ایف کی اہیمت اور کردار پر اتفاق کیا۔\nاینا بیئرڈے نے مشکل لیکن ضروری معاشی اصلاحات کو پایہ تکمیل تک پہچانے کے لیے حکومتِ پاکستان کے مسلسل عزم کو سراہا، اور ماحولیاتی تحفظ اور پائیدار ترقی کے لیے حکومتی کوششوں کی تعریف کی۔\nوفاقی وزیر محمد اورنگزیب نے سی پی ایف کے اہداف کے حصول کے لیے حکومت کے عزم کا اعادہ کیا اور ماحولیاتی تحفظ اور پائیدار ترقی کو معاشی منصوبہ بندی کا مرکزی جزو قرار دیا۔\nانہوں نے سی پی ایف پر عمل درآمد کے لیے وزارت خزانہ اور دیگر تمام متعلقہ وزارتوں اور اداروں کے ساتھ باہمی اشتراک کو مؤثر بنانے کی اہمیت پر زور دیا۔\nوزیر خزانہ نے وزارتِ خزانہ، وزارتِ موسمیاتی تبدیلی، اور دیگر متعلقہ اداروں کے اشتراک سے سی پی ایف پر موثر عمل درآمد کے لیے جامع فریم ورک کی تیاری اور سارے عمل کو مؤثر اور مربوط بنانے کے لیے کے لیے عالمی بینک کی تکنیکی معاونت کی درخواست کی۔\nبیئرڈے نے سی پی ایف کے مقاصد کے حصول کے لیے پاکستان کو عالمی بینک کی مکمل حمایت کا یقین دلایا اورمعاشی اصلاحات کے ساتھ ساتھ ٹیکس نظام، توانائی، اور سماجی تحفظ کے شعبوں میں بنک کے تعاون اور حمایت کا اعادہ کیا۔\nانہوں نے پاکستان کے انسانی وسائل کو مضبوط کرنے اور معیشت کو مستحکم بنانے کے لیے لڑکیوں کی تعلیم اور خواتین کو بااختیار بنانے کے اقدامات کی بھی حمایت کی۔\nملاقات کے آخر میں دونوں فریقین نے اس عزم کا اظہار کیا کہ وہ آنے والے مہینوں میں سی پی ایف کے مؤثر نفاذ انداز اور پاکستان کی پائیدار ترقی کے لیے مضبوط شراکت داری پر مبنی قریبی تعاون جاری رکھیں گے۔",
        "published_date": "Thu, 22 May 2025 15:15:38 UTC",
        "source": "Express Urdu"
    },
    {
        "guid": "3c8dd1fb2f5741ae37241ff0c3cffa64",
        "title": "ایران کے جوہری اثاثوں پر حملے کی تیاری؟ اسرائیل کے خفیہ ارادے بے نقاب",
        "link": "https://www.express.pk/story/2762617/iran-ki-nuclear-facility-par-attack-k-preparatioans-new-report-disclosed-2762617/",
        "image_url": "https://img.express.pk/logo/expresslogo.webp",
        "article": "واشنگٹن / تل ابیب: امریکی میڈیا سی این این کی رپورٹ کے مطابق، امریکی انٹیلیجنس نے اشارہ دیا ہے کہ اسرائیل ایران کے جوہری تنصیبات پر ممکنہ حملے کی تیاری کر رہا ہے۔ \nرپورٹ میں بتایا گیا ہے کہ یہ خدشات اس وقت بڑھ گئے ہیں جب امریکہ اور ایران کے درمیان نئے جوہری معاہدے کے حوالے سے سفارتی کوششیں جاری ہیں۔\nامریکی انٹیلیجنس کے مطابق، یہ معلومات اسرائیلی فوجی نقل و حرکت، ان کے بیانات اور خفیہ رابطوں سے حاصل کی گئی ہیں۔ ان میں لمبے فاصلے کے فضائی حملوں کی مشقیں اور ہتھیاروں کی پوزیشننگ شامل ہیں، جو حملے کی تیاری کی طرف اشارہ کرتی ہیں۔\nسی این این کے مطابق، اسرائیلی حکومت کی جانب سے حملے کا حتمی فیصلہ تاحال سامنے نہیں آیا، لیکن امریکی حکام کے درمیان اس بارے میں خدشات بڑھتے جا رہے ہیں، خاص طور پر اگر امریکہ اور ایران کے درمیان ایسا معاہدہ طے پا جائے جو ایران کے یورینیم ذخیرے کو مکمل طور پر ختم نہ کرے۔\nرپورٹ میں کہا گیا ہے کہ اگرچہ امریکہ فی الحال حملے کی حمایت نہیں کرے گا، لیکن اسرائیل کو ایران کی زیرزمین تنصیبات کو نقصان پہنچانے کے لیے امریکی امداد کی ضرورت ہوگی، جیسے فضا میں ایندھن بھرنے والا تعاون اور مخصوص ہتھیار۔\nماہرین کا کہنا ہے کہ اسرائیل اس موقع کو \"سنہری موقع\" سمجھ رہا ہے کیونکہ ایران پابندیوں اور علاقائی اتحادیوں پر حملوں کے باعث کمزور ہو چکا ہے۔ دوسری جانب، ایران کے سپریم لیڈر آیت اللہ خامنہ ای نے امریکی مطالبات کو \"حد سے زیادہ اور ناقابل قبول\" قرار دے کر معاہدے کے امکانات کو مزید کمزور کر دیا ہے۔\nسیاسی مبصرین کے مطابق اسرائیل اس دھمکی کو سفارتی دباؤ کے طور پر بھی استعمال کر سکتا ہے تاکہ ٹرمپ انتظامیہ کو ایران کے ساتھ سخت معاہدہ کرنے پر مجبور کیا جا سکے۔",
        "published_date": "Thu, 22 May 2025 15:15:40 UTC",
        "source": "Express Urdu"
    },
    {
        "guid": "86c53c28bcfcb260ea4d23b3e3cab801",
        "title": "کراچی کے صارفین کیلیے اچھی خبر؛ بجلی کی فی یونٹ قیمت میں کتنی کمی ہوگی؟",
        "link": "https://www.express.pk/story/2762616/karachi-ke-bijli-sarfeen-ke-liye-achi-khabar-qeemat-me-kami-ka-imkan-2762616/",
        "image_url": "https://img.express.pk/logo/expresslogo.webp",
        "article": "شہر قائد کے باسیوں کے لیے اچھی خبرہے، جس کے مطابق بجلی کی قیمت میں 5 روپے 02 پیسے فی یونٹ کمی کا امکان ہے۔\nکے الیکٹرک کی جانب سے نیشنل الیکٹرک ریگولیٹری اتھارٹی (نیپرا) میں مارچ کی ماہانہ فیول ایڈجسٹمنٹ پرائس کی درخواست پر سماعت ہوئی، جس میں کے الیکٹرک حکام نے بتایا کہ 5 روپے 02 پیسے فی یونٹ کمی کی درخواست کی ہے۔\nکے الیکٹرک حکام کے مطابق درخواست منظور ہونے کی صورت میں صارفین کو 6 ارب 79 کروڑ روپے کا ریلیف ملے گا۔\nتفصیلی سماعت کے بعد نیپرا نے کےالیکٹرک کی مارچ کی ماہانہ فیول ایڈجسمنٹ کی درخواست پر سماعت مکمل کرلی، جس کا تفصیلی فیصلہ اعداد و شمار کا جائزہ لینے کے بعد جاری کیا جائے گا۔",
        "published_date": "Thu, 22 May 2025 15:15:41 UTC",
        "source": "Express Urdu"
    },
    {
        "guid": "81faa4fce8ffaf417c736e7ee2581a57",
        "title": "وزیراعظم سے آئی ایم ایف وفد کی ملاقات، قرض پروگرام پر گفتگو",
        "link": "https://www.express.pk/story/2762615/pakistan-moving-towards-development-after-economic-stability-says-prime-minister-2762615/",
        "image_url": "https://img.express.pk/logo/expresslogo.webp",
        "article": "وزیرِ اعظم محمد شہباز شریف کا کہنا ہے کہ اللہ کے فضل و کرم سے پاکستان معاشی استحکام کے بعد ترقی کی جانب گامزن ہے۔\nوزیراعظم سے عالمی مالیاتی ادارے کے وفد کی جہاد اظہور کی قیادت میں ملاقات ہوئی، ملاقات کے دوران پاکستان میں جاری آئی ایم ایف کے پروگرام پر گفتگو ہوئی۔\nملاقات میں وفاقی وزراء احد خان چیمہ، محمد اورنگزیب، سیکریٹری خزانہ امداد اللہ بوسال، چیئرمین ایف بی آر راشد محمود لنگڑیال اور متعلقہ اعلیٰ حکام نے شرکت کی۔\n\nملاقات میں حکومت کی آئی ایم ایف پروگرام پر عمل درآمد کے حوالے سے معاشی اصلاحات اور مثبت نتائج پر اطمینان کا اظہار کیا گیا۔\nوزیرِاعظم نے کہا کہ حکومت کی اولین ترجیح ہے کہ میکرو اکنامک سطح پر اصلاحات کے ساتھ ساتھ ادارہ جاتی اصلاحات میں بھی تیزی لائی جائے۔\nوفد نے پاکستان کے اصلاحات اور معاشی استحکام و ترقی میں آئی ایم ایف کی جانب سے تعاون جاری رکھنے کا اظہار کیا۔",
        "published_date": "Thu, 22 May 2025 15:15:41 UTC",
        "source": "Express Urdu"
    },
    {
        "guid": "f9d6ab0e293a1d948fed38da0159c265",
        "title": "بیوی نے چلتی بائیک پر شوہر کی چپل سے پٹائی کردی؛ ویڈیو وائرل",
        "link": "https://www.express.pk/story/2762614/viral-video-shows-woman-hitting-husband-with-slipper-on-moving-bike-2762614/",
        "image_url": "https://img.express.pk/logo/expresslogo.webp",
        "article": "سوشل میڈیا پر ایک ویڈیو نے ہنگامہ برپا کردیا ہے جس میں ایک خاتون چلتی ہوئی موٹر سائیکل پر شوہر کی ’’اصلاح‘‘ چپل کے ذریعے کرتی نظر آرہی ہیں اور وہ بھی بڑی مہارت سے!\nیہ دل دہلا دینے والا اور کچھ کےلیے دل بہلا دینے والا واقعہ مبینہ طور پر اترپردیش کے لکھنؤ میں پیش آیا۔ اگرچہ بھارتی ذرائع ابلاغ کا کہنا ہے کہ وہ ویڈیو کی تاریخ اور مقام کی تصدیق نہیں کرسکا۔\nویڈیو میں دیکھا جاسکتا ہے کہ شوہر بڑے اطمینان سے موٹر سائیکل چلا رہا ہے، جب کہ پیچھے بیٹھی بیوی اچانک چپل اتارتی ہے اور بغیر کوئی وارننگ دیے، شوہر پر چپلوں کی بارش شروع کردیتی ہے۔ حیرت کی بات یہ ہے کہ شوہر صاحب، جیسے مراقبے کی کیفیت میں ہوں، نہ مڑ کر دیکھتے ہیں، نہ کچھ بولتے ہیں، بس چپ چاپ بائیک چلاتے رہتے ہیں، جیسے روز کا معمول ہو۔\nدوسری طرف، خاتون چپل کو کبھی دائیں، کبھی بائیں اور کبھی اوپر سے گھما کر وار کرتی ہیں، جیسے کوئی پرانا حساب کتاب برابر کر رہی ہوں۔ اور اس پورے ’’چپل چارج‘‘ کے دوران، بائیک مسلسل رواں دواں رہتی ہے، گویا کوئی روڈ رومانس کا سین ہو، بس تھوڑا زیادہ ’’فزیکل‘‘!\nتشویشناک بات یہ ہے کہ دونوں میاں بیوی نے ہیلمٹ نہیں پہنے ہوئے، اور خاتون کی اس کارروائی سے نہ صرف شوہر کی صحت بلکہ آس پاس چلنے والوں کی سڑک پر سلامتی بھی داؤ پر لگ گئی۔\nویڈیو نے سوشل میڈیا پر آتے ہی دھوم مچا دی اور اب تک چار لاکھ سے زائد لوگ اس ’’فیملی ڈرامے‘‘ کے گواہ بن چکے ہیں۔ کچھ نے اس پر ہنستے ہوئے تبصرہ کیا، تو کچھ نے سڑک پر ہونے والے اس طرح کے خطرناک عمل پر سنجیدہ سوالات بھی اٹھائے۔\nایک صارف نے لکھا: ’’بیوی کو GPS کی جگہ لگا لو، غلطی پر چپل سے سیدھا راستہ دکھا دے گی!‘‘\nجبکہ دوسرے نے مشورہ دیا: ’’بھائی صاحب اگلی بار گھر سے نکلنے سے پہلے چپل کا لوکیشن ضرور چیک کر لیں!‘‘\nبہرحال، یہ ویڈیو صرف ہنسی کا سامان نہیں، بلکہ ایک یاد دہانی بھی ہے کہ محبت ہو یا مار، سڑک پر احتیاط سب سے ضروری ہے!",
        "published_date": "Thu, 22 May 2025 15:15:41 UTC",
        "source": "Express Urdu"
    },
    {
        "guid": "8c378b0eb06dfe9e353b6eb0743989a6",
        "title": "پی ایس ایل پلے آف میچز؛ ڈی آر ایس سمیت اہم ٹیکنالوجیز سے محروم",
        "link": "https://www.express.pk/story/2762612/psl-playoffs-hit-by-tech-crisis-no-drs-key-systems-available-2762612/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) کے 10ویں ایڈیشن کے پلے آف میچز ڈی آر ایس سمیت اہم ٹیکنالوجیز سے محروم رہ گئے۔\nمیڈیا رپورٹس کے مطابق پی ایس ایل کے اہم میچز پر مشتمل آخری مرحلہ ڈی آر ایس، پلیئر ٹریکنگ یا اسپیڈ گَن کے بغیر آگے بڑھے گا۔\nپاک بھارت کشیدگی بڑھنے کے سبب براڈکاسٹرز میں شامل ہاک آئی کا عملہ میچز ری شیڈول ہونے بعد پاکستان واپس نہیں آیا، جس کے باعث اہم میچز کے دوران ٹیک ٹولز دستیاب نہیں۔\nمزید پڑھیں: پی ایس ایل کا راکٹ مین بمقابلہ آئی پی ایل کا روبوٹک کُتا ، کون بہتر؟\nدونوں ممالک کے درمیان جنگ بندی کے بعد دوبارہ پاکستان سپر لیگ (پی ایس ایل) اور بھارت میں انڈین پریمئیر لیگ (آئی پی ایل) کے بقیہ میچز کھیلے جارہے ہیں تاہم کھلاڑیوں کے علاوہ براڈکاسٹنگ عملہ بھی دونوں ممالک میں سیکیورٹی خدشات کے باعث جانے سے گریز کررہا ہے۔\nمزید پڑھیں: پی ایس ایل10؛ \"میچ آفیشل ٹیکنالوجی\" کیا امپائرز کو فائدہ ہوگا؟\nواضح رہے کہ بھارتی جارحیت کے سبب ٹورنامنٹ ایک ہفتے کیلئے ملتوی کردیا گیا تھا۔",
        "published_date": "Thu, 22 May 2025 15:15:41 UTC",
        "source": "Express Urdu"
    },
    {
        "guid": "fc9db38175b5671d4ffe54f1187c37e2",
        "title": "کراچی؛ ڈکیتوں کی فائرنگ سے اسکول سے گھر جاتے بچے سمیت 2 افراد زخمی",
        "link": "https://www.express.pk/story/2762611/karachi-me-firing-se-school-se-ghar-jatay-bachay-samait-2-afrad-zakhmi-2762611/",
        "image_url": "https://img.express.pk/logo/expresslogo.webp",
        "article": "شہر قائد میں میں ڈکیت بے لگام ہوتے جار ہے ہیں، جس کے نتیجے میں راہ چلتے شہری یہاں تک کے بچے بھی محفوظ نہیں رہے۔\n پولیس کے مطابق اورنگی ٹاؤن میں ڈکیتی کی واردات کے دوران فائرنگ سے اسکول سے گھر لوٹنے والے راہگیر بچے سمیت2 شہری زخمی ہوگئے جب کہ مسلح ملزمان موقع پر فرار ہونے میں کامیاب ہو گئے۔\nمومن آباد تھانے کے علاقے اورنگی ٹاؤن نمبر 10 فرنیچرمارکیٹ کے قریب ڈکیتی کی واردات کےدوران مزاحمت پر ملزمان کی فائرنگ سے راہ گیر بچے سمیت 2 افراد زخمی ہوگئے جنہیں فوری طورپرعباسی شہید اسپتال منتقل کیا گیا۔\nفائرنگ سے زخمی ہونے والوں کی شناخت 12 سالہ عبدالوہاب ولد عاقب اور 52سالہ عبدالرشید ولد عبدالرزاق کے نام سے کی گئی۔\nفائرنگ کے واقعے کی اطلاع پر پولیس بھی موقع پرپہنچ گئی۔ ایس ایچ او مومن آباد  نے بتایا کہ موٹر سائیکل سوار2 مسلح ملزمان ایک دوسرے موٹر سائیکل سوار شہری سے لوٹ مار کرنے کی کوشش کر رہے تھے کہ کچھ فاصلے پرپکٹ پر موجود پولیس اہلکاروں نے واردات ہوتا دیکھ کر للکارا تو ڈاکوؤں نے فائرنگ کردی، جس کے نتیجے میں ایک راہ گیر شہری عبدالرشید اور اسکول سے واپس لوٹنے والا طالبعلم12 سالہ عبدالوہاب زخمی ہوئے جبکہ مسلح ڈاکو موقع سے فرار ہونے میں کامیاب ہو گئے۔\nانہوں نے بتایاکہ پولیس جائے وقوع کے ارد گرد لگے کیمروں کی فوٹیجز حاصل کرنے کی کوشش کر رہی ہے تاکہ مسلح ملزمان کا سراغ لگا کرانہیں گرفتارکیا جا سکے۔\nدریں اثنا سہراب گوٹھ کے علاقے ایوب گوٹھ  گھر میں نامعلوم سمت سے آنے والی گولی لگنے سے خاتون زخمی ہو گئی،  جسے فوری طورپرعباسی شہید اسپتال منتقل کیا گیا، جہاں اس کی شناخت زکیہ زوجہ مصطفیٰ کے نام سے کی گئی ۔",
        "published_date": "Thu, 22 May 2025 15:15:41 UTC",
        "source": "Express Urdu"
    },
    {
        "guid": "9a5485acb999088d21ea2d33f06d001c",
        "title": "سابق ایئرمارشل کی کورٹ مارشل کارروائی کیخلاف اور چارج شیٹ تفصیلات فراہمی کی درخواست پر سماعت",
        "link": "https://www.express.pk/story/2762610/hearing-on-former-air-marshal-jawad-saeeds-request-for-court-martial-proceedings-and-provision-of-charge-sheet-details-2762610/",
        "image_url": "https://img.express.pk/logo/expresslogo.webp",
        "article": "اسلام آباد ہائی کورٹ میں سابق ائیر مارشل جواد سعید کی کورٹ مارشل کی کارروائی اور چارج شیٹ کی تفصیلات فراہمی کی درخواست پر سماعت ہوئی۔ \nبھارتی بالا کورٹ حملے کے بعد 27 فروری 2019 کو پاکستان کی جانب سے چھ ایئر سٹرائیکس کا آپریشن سوئفٹ ریٹارٹ، سوئفٹ ریٹارٹ آپریشن کے انچارج سابق ائیر مارشل جواد سعید پر حساس معلومات شیئر کرنے پر کورٹ مارشل سزا کے معاملے سے متعلق کیس کی سماعت ہوئی، ائیر فورس حکام کی جانب سے سابق ائیر مارشل جواد سعید کو کورٹ مارشل کی کاروائی اور چارج شیٹ کا ریکارڈ پیش نہ کیا گیا۔\nعدالت نے آئندہ سماعت پر وکیل درخواست گزار سے ریکارڈ فراہمی کی عدالتی نظیریں پیش کرنے کا حکم دے دیا، درخواست گزار کے وکیل عبدالوحید ایڈوکیٹ عدالت میں پیش ہوئے، وفاق کی جانب سے ایڈیشنل اٹارنی جنرل، ائیر فورس لیگل  حکام عدالت میں پیش ہوئے۔\nائیر فورس حکام نے کہا کہ پی اے  ایف ایکٹ کے مطابق اگر آپ نے سزائے موت دینی ہے  تو بس ایک جملہ لکھنا ہوتا ہے، وکالت نامہ مانگا جا رہا ہے، مصدقہ کاپیاں مانگی جا رہی ہیں، پی اے ایف لاء کے مطابق دی گئی سزا کا ریکارڈ اور چارج شیٹ کا ریکارڈ فراہم نہیں جا سکتا۔ \nجسٹس خادم حسین سومرو  نے کہا کہ آپکا جو  لاء ہے اس پر  ہم کچھ نہیں کہہ سکتے، وکیل درخواست گزار نے کہا کہ ان کے ہی لاء پر پہلے یہاں بھی ایسے کبھی نہیں ہوا، ائیر فورس حکام  نے کہا کہ ایسا نہ کہیں کہ ایسا یہاں بھی نہیں ہوا۔  انکا کہنا ہے آپکی اپیل مسترد ہو چکی یے،\nجسٹس خادم حسین سومرو نے درخواست گزار کے وکیل  سے مکالمہ  کیا کہ اس کیس میں نا انصافی ہوئی ہے ، وکیل درخواست گزار  نے کہا کہ ہمیں انصاف نہیں دیا گیا ، انھوں نے خود کہا کہ ائیر مارشل جواد سعید کو ائیر چیف نے خود وکیل دیا، نہ اپنا لیگل وکیل دیا گیا نہ ریکارڈ دیا گیا کہ الزام کیا ہے نہ فیملی کو بتایا گیا، اس کیس میں بدنیتی کی گئی صاف نظر آرہا ہے ملزم کو اس کا اپنا وکیل تک نہیں دیا گیا۔\nعدالت  نے کہا کہ آپ آئندہ سماعت پر عدالتی نظیریں پیش کریں جس میں پہلے ایسے کیس میں ریکارڈ فراہم کیا گیا ہو، وکیل درخواست گزار  نے مؤقف اپنایا کہ عدالت وقت دے میں سپریم کورٹ کے فیصلے اور عدالتی نظیریں پیش کردونگا، ایسے ہی کیسز میں فل بینچ کی ججمنٹس بھی موجود ہیں،  میں وہ پیش کردونگا۔\nجسٹس خادم حسین سومرو  نے کہا کہ آپ پیراوائز کمنٹس کی صورت میں عدالتی نظیریں پیش کردیں ،\nملٹری کورٹ نے حساس معلومات لیک کرنے پر سابق ایئر مارشل ریٹائرڈ جواد سعید کو 14 سال قید کی سزا سنائی تھی، عدالت نے کیس کی مزید سماعت 17 جون تک ملتوی کردی۔",
        "published_date": "Thu, 22 May 2025 15:15:44 UTC",
        "source": "Express Urdu"
    },
    {
        "guid": "6b9b4fa0532f03086054b081e15c22c6",
        "title": "ایران پر دباؤ، معیشت خطرے میں! نئی ایٹمی ڈیل واحد امید؟",
        "link": "https://www.express.pk/story/2762609/iran-par-pressure-economy-khatre-me-new-atomic-deal-single-hope-2762609/",
        "image_url": "https://img.express.pk/logo/expresslogo.webp",
        "article": "دبئی / پیرس: ایران اور امریکہ کے درمیان کشیدگی ایک بار پھر بڑھ گئی ہے، خاص طور پر تہران کے یورینیم افزودگی پر اصرار کے بعد تین ایرانی ذرائع نے رائٹرز کو بتایا کہ اگر ایٹمی مذاکرات ناکام ہو جاتے ہیں، تو ایران کی مذہبی قیادت کے پاس کوئی واضح متبادل حکمتِ عملی موجود نہیں ہے۔\nذرائع کے مطابق، ایران شاید روس اور چین کی طرف جھکاؤ اختیار کرے، لیکن چین کی امریکہ کے ساتھ تجارتی جنگ اور روس کی یوکرین جنگ میں مصروفیت کے باعث یہ \"پلان بی\" بھی غیر یقینی دکھائی دیتا ہے۔\nایک سینئر ایرانی اہلکار نے کہا، \"ہم موجودہ حکمت عملی جاری رکھیں گے۔ ہم کشیدگی نہیں بڑھائیں گے لیکن دفاع کے لیے تیار ہیں۔\" ان کا مزید کہنا تھا کہ ایران اپنے اتحادیوں روس اور چین کے ساتھ تعلقات مضبوط کرنے پر توجہ دے گا۔\nایران کے سپریم لیڈر آیت اللہ علی خامنہ ای نے امریکہ کے مطالبات کو \"انتہائی اور ناقابلِ قبول\" قرار دیا ہے اور کہا ہے کہ بات چیت سے نتائج برآمد ہونے کی امید کم ہے۔\nایران کا اصرار ہے کہ وہ نہ تو اپنا یورینیم ذخیرہ ملک سے باہر بھیجے گا اور نہ ہی بیلسٹک میزائل پروگرام پر بات چیت کرے گا۔ اگلا دورِ مذاکرات جمعہ، 23 مئی کو روم میں ہوگا، جس کا اعلان عمان کے وزیرِ خارجہ نے کیا۔\nسابق امریکی صدر ڈونلڈ ٹرمپ کی جانب سے 2015 کے معاہدے سے علیحدگی اور نئی \"زیادہ سے زیادہ دباؤ\" پالیسی کی بحالی نے ایران پر اقتصادی دباؤ مزید بڑھا دیا ہے۔ ذرائع کے مطابق، ایران کے پاس نئی ڈیل کے سوا کوئی بہتر راستہ نہیں بچا، تاکہ وہ اقتصادی بحران سے بچ سکے۔\nایران اس وقت معاشی بدحالی، بجلی و پانی کی قلت، کرنسی کی گراوٹ، علاقائی اتحادیوں کے فوجی نقصانات، اور اسرائیلی حملے کے خدشات جیسے بحرانوں کا شکار ہے۔\nذرائع نے کہا کہ اگر پابندیاں ختم نہ ہوئیں اور تیل کی آزادانہ فروخت نہ ہوئی، تو معیشت کی بحالی ممکن نہیں۔ ایرانی وزارتِ خارجہ کی جانب سے فوری طور پر کوئی تبصرہ سامنے نہیں آیا۔",
        "published_date": "Thu, 22 May 2025 15:15:44 UTC",
        "source": "Express Urdu"
    },
    {
        "guid": "5e9f858a49df1a0d6e0ac0e774d823fa",
        "title": "خضدار واقعہ: سینیٹ نے بھارتی دہشت گردی کے خلاف قرارداد منظور کرلی",
        "link": "https://www.express.pk/story/2762608/khuzdar-incident-senate-passes-resolution-against-indian-terrorism-2762608/",
        "image_url": "https://img.express.pk/logo/expresslogo.webp",
        "article": "سینیٹ نے خضدار واقعے پر بھارتی دہشت گردی کے خلاف قردارداد متفقہ طور پر منظور کرلی۔\nایکسپریس نیوز کے مطابق سینیٹ اجلاس میں خضدار واقعہ پر ایوان میں قردادار پیش کی گی جو کہ سینیٹر آغا شاہ زیب درانی نے پیش کی ایوان نے اسے متفقہ طور پر منظور کرلیا۔\nقرارداد کے متن میں کہا گیا ہے کہ خضدار میں معصوم بچیوں کی بس پر دہشت گردی کے بزدلانہ حملہ کی مذمت کرتے ہیں، بزدلانہ حملہ بھارت نے پلان کیا اور اپنی پراکسیز کے ذریعے خضدار میں حملہ کیا۔\nقرارداد میں کہا گیا کہ معصوم بچوں کے خلاف یہ ایک شرم ناک اقدام اور ناقابل برداشت ہے، پوری قوم دہشت گردی کے اس بزدلانہ قوم کے خلاف متحد ہے، اس دہشت گردی کے خلاف آزادانہ انکوائری ہونی چاہیے تاکہ ذمہ داروں کو کیفر کردار تک پہنچایا جائے۔",
        "published_date": "Thu, 22 May 2025 15:15:45 UTC",
        "source": "Express Urdu"
    },
    {
        "guid": "20a5919978c37b5e27a4e76187725796",
        "title": "شکیرا کے کنسرٹ کے باعث خسرہ پھیلنے کا خدشہ، محکمہ صحت نے وارننگ جاری کردی",
        "link": "https://www.express.pk/story/2762607/shakiras-concert-could-lead-to-measles-outbreak-health-department-issues-warning-2762607/",
        "image_url": "https://img.express.pk/logo/expresslogo.webp",
        "article": "نیوجرسی محکمہ صحت نے حال ہی میں خبردار کیا ہے کہ گزشتہ ہفتے ایسٹ ردر فورڈ میں واقع میٹ لائف اسٹیڈیم میں منعقدہ شکیرا کے کنسرٹ میں شریک افراد خسرہ وائرس کا شکار ہو سکتے ہیں۔ \nغیر ملکی خبر رساں ادارے کی رپورٹ کے مطابق محمکہ صحت کے حکام کا کہنا ہے کہ ایک غیر مقامی شخص جو خسرہ سے متاثر تھا، اس کنسرٹ میں شریک ہوا تھا جس کے بعد اس کنسرٹ میں شرکت کرنے والے افراد میں خسرہ پھیلنے کا خدشہ ہے۔\nمحکمہ صحت نے بتایا ہے کہ ایسے افراد جنہوں نے خسرہ کی مکمل ویکسین نہیں لگوائی یا جنہیں پہلے خسرہ نہیں ہوا، انہیں انفیکشن کا خطرہ لاحق ہو سکتا ہے۔ متاثرہ افراد میں علامات 6 جون تک ظاہر ہو سکتی ہیں۔\nمحکمہ کی جانب سے جاری کردی ہدایات میں کہا گیا ہے کہ کنسرٹ میں شریک افراد اگر خسرہ کی علامات محسوس کریں تو فوری طور پر ڈاکٹر سے رابطہ کریں، مگر کسی بھی کلینک یا اسپتال جانے سے پہلے فون پر اطلاع دینا ضروری ہے تاکہ دوسروں کو متاثر ہونے سے بچایا جا سکے۔\nیاد رہے کہ خسرہ کی علامات میں تیز بخار، کھانسی، ناک بہنا، سرخ آنکھیں اور جلد پر سرخ دھبے شامل ہیں۔ یہ بیماری ہوا کے ذریعے یا متاثرہ شخص کی تھوک یا بلغم سے پھیلتی ہے، اور اس کے جراثیم ایک سے دو گھنٹے تک فضا میں موجود رہ سکتے ہیں۔\nواضح رہے کہ نیو جرسی کے اس کنسرٹ میں شریک افراد اور بشمول بچوں کو حکام نے ایم ایم آر ویکسین لگوانے کی تاکید کی ہے، خصوصاً سفر کرنے والے افراد پر یہ ویکسین لگوانا لازم قرار دیا گیا ہے۔",
        "published_date": "Thu, 22 May 2025 15:15:45 UTC",
        "source": "Express Urdu"
    },
    {
        "guid": "b253f57be7d4acb52c6c86e0cd846b22",
        "title": "پاک بحریہ کی سالانہ میری ٹائم سیکیورٹی کانفرنس 2025 میں شرکت",
        "link": "https://www.express.pk/story/2762606/pakistannavy-ki-annual-meritime-security-confrence-me-shirkat-2762606/",
        "image_url": "https://img.express.pk/logo/expresslogo.webp",
        "article": "پاک بحریہ نے کمبائنڈ میری ٹائم فورسز کے زیر اہتمام سالانہ میری ٹائم سیکیورٹی کانفرنس 2025 میں شرکت کی۔ \nکانفرنس کا اہتمام 12 سے 14 مئی تک بحرین میں کیا گیا جبکہ کانفرنس میں 46 CMF پارٹنر ممالک کے نمائندوں نے شرکت کی۔\nسالانہ کانفرنس میں پاک بحریہ کی نمائندگی کمانڈر کمبائنڈ ٹاسک فورس 151 کموڈورسہیل احمد عظمی نے کی۔\nچیف آف سٹاف CTF-151، کیپٹن اشفاق علی نے نے CMF کی حکمت عملی کو سپورٹ کرنے کے لیے CTF-151 کا پلان پیش کیا۔ \nکانفرنس میں پاک بحریہ کی شرکت خطے میں میری ٹائم سیکیورٹی اور استحکام کو برقرار رکھنے کے لیے مشترکہ کوششوں کی عکاس ہے۔",
        "published_date": "Thu, 22 May 2025 15:15:45 UTC",
        "source": "Express Urdu"
    },
    {
        "guid": "f74999c7cdf491daa64d870653d310ae",
        "title": "ویسٹ بینک میں سفارتکاروں پر فائرنگ: یوراگوئے نے اسرائیلی سفیر کو طلب کرلیا",
        "link": "https://www.express.pk/story/2762605/westbank-me-diplomates-par-israeli-forces-ki-firing-2762605/",
        "image_url": "https://img.express.pk/logo/expresslogo.webp",
        "article": "یوراگوئے کی وزارتِ خارجہ نے ویسٹ بینک کے شہر جنین میں یورپی یونین اور عرب سفارتکاروں پر اسرائیلی فورسز کی فائرنگ کے بعد اسرائیلی سفیر مائیکل ہرشکووٹز کو طلب کرلیا ہے تاکہ اس واقعے پر وضاحت لی جا سکے۔\nواقعے کے دوران یوراگوئے کا ایک نمائندہ بھی ان سفارتکاروں کے ساتھ موجود تھا جن پر فائرنگ کی گئی۔ اس واقعے پر فرانس، اسپین، کینیڈا اور برطانیہ نے بھی سخت ردعمل دیا ہے اور اپنے اسرائیلی سفیروں کو طلب کیا ہے۔\nالجزیرہ کے مطابق سفارتکار اس علاقے میں انسانی ہمدردی کے مشن پر موجود تھے جب اسرائیلی افواج نے ان کی جانب گولیاں چلائیں۔ تاحال اسرائیلی حکومت کی جانب سے کوئی واضح بیان سامنے نہیں آیا۔\nیہ واقعہ مقبوضہ مغربی کنارے میں اسرائیلی کارروائیوں پر بڑھتی ہوئی عالمی تنقید کا حصہ بن چکا ہے، جہاں حالیہ دنوں میں کئی فلسطینی شہری بھی ہلاک ہو چکے ہیں۔",
        "published_date": "Thu, 22 May 2025 15:15:45 UTC",
        "source": "Express Urdu"
    },
    {
        "guid": "4542cbae7234f7ee0bfebc7cf0d9408d",
        "title": "جی ایچ کیو حملہ کیس؛ پولیس اہل کاروں اور مجسٹریٹ کے بیانات  کے بعد سماعت ملتوی",
        "link": "https://www.express.pk/story/2762604/ghq-hamla-case-ki-samaat-multawi-2762604/",
        "image_url": "https://img.express.pk/logo/expresslogo.webp",
        "article": "جی ایچ کیو حملہ کیس میں پولیس اہل کاروں اور مجسٹریٹ کے بیانات کے بعد سماعت ملتوی کردی گئی۔\nایکسپریس نیوز کے مطابق جی ایچ کیو حملہ کیس کی سماعت انسداد دہشت گردی عدالت کے جج امجد علی شاہ کے روبرو ہوئی، جس میں بانی چیئرمین پی ٹی آئی عمران خان کو پیش کیا گیا۔\nسماعت کے دوران پولیس ہیڈکانسٹیبل قدیر کا بیان قلمبند کرلیا گیا۔ علاوہ ازیں مجسٹریٹ کا بھی بیان قلمبند کیا گیا اور سب انسپکٹر ریاض کا جزوی بیان بھی دورانِ سماعت ریکارڈ ہوا۔\nقبل ازیں اڈیالہ جیل میں جی ایچ کیو حملہ کیس کی سماعت کے لیے عدالت کا عملہ، اسٹینو گرافر، ریڈرز ریکارڈ سمیت پہنچے۔ علاوہ ازیں بابر اعوان، ریحانہ ڈار، حسنین سنبل، نعیم پنجوتھا، علی اعجاز بٹر، شبلی فراز، عمران خان کی بہن علیمہ خان، وکیل تابش فاروق اور خالد یوسف چوہدری بھی اڈیالہ جیل پہنچے تھے۔\nبعد ازاں اڈیالہ جیل میں سماعت کے دوران وزیراعلیٰ علی امین گنڈاپور بھی اڈیالہ جیل پہنچے، جہاں ان کے سرکاری پروٹوکول اور مسلح اہل کاروں کو جیل میں داخلے سے روک دیا گیا تھا۔",
        "published_date": "Thu, 22 May 2025 15:15:45 UTC",
        "source": "Express Urdu"
    },
    {
        "guid": "6e26b41f6993a849fd1a09c6547bad6f",
        "title": "پاکستان کا اسلام آباد میں تعینات بھارتی سفارت کار کو 24 گھنٹے میں ملک چھوڑنے کا حکم",
        "link": "https://www.express.pk/story/2762603/pakistan-orders-indian-diplomat-posted-in-islamabad-to-leave-the-country-within-24-hours-2762603/",
        "image_url": "https://img.express.pk/logo/expresslogo.webp",
        "article": "پاکستان نے اسلام آباد میں تعینات بھارتی ہائی کمیشن کے عملے کے ایک رکن کو ناپسندیدہ شخصیت قرار دے کر اسے 24 گھنٹے میں ملک چھوڑنے کا حکم دے دیا۔\nدفتر خارجہ کی جانب سے جاری پریس ریلیز کے مطابق سفارت کار ایسی سرگرمیوں میں ملوث تھا جو اس کی سفارتی حیثیت سے متصادم تھیں، سفارت کار کو ملک چھوڑنے کے لیے 24 گھنٹے کا وقت دیا گیا ہے۔\nرپورٹ کے مطابق یہ پیش رفت ایسے وقت میں سامنے آئی  جب کہ بھارت نے نئی دہلی میں پاکستانی ہائی کمیشن میں تعینات ایک پاکستانی عہدیدار کو اسی طرح کی وجوہات کی بناء پر نا پسندیدہ شخص قرار دیا تھا۔\n🔊PR NO.1️⃣4️⃣7️⃣/2️⃣0️⃣2️⃣5️⃣\n\nA Staff Member of the Indian High Commission, Islamabad, Declared Persona Non Grata. pic.twitter.com/H6kWIlwUNY",
        "published_date": "Thu, 22 May 2025 15:15:46 UTC",
        "source": "Express Urdu"
    },
    {
        "guid": "c6b5e548f2444f72eacf723ebcf0cfc9",
        "title": "پہلے کوالیفائر میں شکست کے بعد اہم کھلاڑی یونائیٹڈ کا ساتھ چھوڑ گیا",
        "link": "https://www.express.pk/story/2762602/psl-key-player-leaves-islamabad-united-after-defeat-in-first-qualifier-2762602/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) کے 10ویں ایڈیشن کے پہلے کوالیفائر میں شکست کے بعد اسلام آباد یونائیٹڈ کو بڑا دھچکا لگ گیا۔\nانگلینڈ سے تعلق رکھنے والے جارح مزاج اوپنر ایلکس ہیلز نے انسٹاگرام اسٹوری کے ذریعے اپنی روانگی کا اعلان کیا اور ٹورنامنٹ کے بقیہ میچز میں فرنچائز کیلئے نیک خواہشات کا اظہار کیا۔\nایلکس ہیلز بھارتی جارحیت اور ٹورنامنٹ کے دوبارہ ری شیڈول ہونے کے بعد سب سے پہلے پاکستان آنے والے چند کھلاڑیوں میں شامل تھے۔\nمزید پڑھیں: شاداب کی سلیکشن پر سابق کرکٹر بھڑک اُٹھے، مگر کیوں؟\nانگلش اوپنر نے ذاتی وجوہات کے باعث پاکستان سپر لیگ (پی ایس ایل) 10 کے صرف بقیہ میچز کے بجائے محض 2 میچز کیلئے اسکواڈ میں شمولیت اختیار کی تھی۔\nمزید پڑھیں: کوالیفائر؛ گلیڈی ایٹرز نے یونائیٹڈ کو شکست دیکر فائنل میں جگہ بنالی\nواضح رہے کہ گزشتہ روز پہلے کوالیفائر میں کوئٹہ گلیڈی ایٹرز کیخلاف ایلکس ہیلز 2 گیندوں پر بغیر کوئی رن بنائے پویلین لوٹے گئے تھے۔\nمیچ میں شکست کے بعد اسلام آباد یونائیٹڈ کے پاس آخری موقع ہوگا کہ وہ ایلیمنیٹر 2 میں فتح حاصل کرکے فائنل کیلئے کوالیفائی کرلیں۔",
        "published_date": "Thu, 22 May 2025 15:15:46 UTC",
        "source": "Express Urdu"
    },
    {
        "guid": "a4ee49defb7d487d4a846e5002f754d0",
        "title": "یونانی جزیرے کریٹ کے قریب 6.1 شدت کا زلزلہ، جھٹکے مصر تک محسوس ہوئے",
        "link": "https://www.express.pk/story/2762601/greek-island-kreet-me-61mangnitude-ka-earthquake-2762601/",
        "image_url": "https://img.express.pk/logo/expresslogo.webp",
        "article": "یونان: امریکی جیولوجیکل سروے کے مطابق جمعرات کو یونان کے جزیرے کریٹ کے قریب 6.1 شدت کا زلزلہ آیا، جس سے لوگ خوفزدہ ہو گئے تاہم کسی بڑے نقصان یا جانی نقصان کی اطلاع نہیں ملی۔\nزلزلہ کریٹ کے دارالحکومت ہیراکلیون سے 82 کلومیٹر شمال مشرق میں صبح 8:19 بجے (پاکستانی وقت) آیا، جس کی گہرائی 68 کلومیٹر بتائی گئی ہے۔\nزلزلے کے جھٹکے ایتھنز اور یہاں تک کہ مصر میں بھی محسوس کیے گئے۔ یونانی ریاستی ٹی وی ERT کے مطابق ریثمینو اور لاسیتی علاقوں کے لوگ خوف کے مارے گھروں سے باہر نکل آئے۔ مقامی میڈیا نے کچھ راستوں پر چٹانوں کے گرنے اور سپر مارکیٹوں میں سامان بکھرنے کی تصاویر دکھائیں۔\nماہرین کا کہنا ہے کہ زلزلہ زیادہ گہرائی میں آیا تھا، اس لیے عوام کو زیادہ گھبرانے کی ضرورت نہیں ہے۔ کریٹ کی فائر بریگیڈ کو الرٹ پر رکھا گیا ہے اور علاقے میں گاڑیاں صورتِ حال کا جائزہ لینے کے لیے گشت کر رہی ہیں۔\nہیراکلیون کے میئر نے بتایا کہ شہر میں کوئی خاص نقصان نہیں ہوا اور اسکول بند کرنے کی ضرورت نہیں ہے۔ یہ زلزلہ ایک ہفتے کے اندر دوسرا بڑا جھٹکا ہے، اس سے پہلے کریٹ کے مشرق میں واقع کاسوس جزیرے کے قریب بھی 6.1 شدت کا زلزلہ آیا تھا۔\nیونان کا ایجیئن سمندر زلزلوں کا مرکز سمجھا جاتا ہے کیونکہ یہاں افریقی اور اناطولیائی پلیٹس آپس میں ٹکرا رہی ہیں۔ حالیہ مہینوں میں سنتورینی اور دیگر قریبی جزیروں میں ہزاروں چھوٹے زلزلے ریکارڈ کیے جا چکے ہیں، لیکن خوش قسمتی سے ابھی تک کوئی بڑی تباہی نہیں ہوئی۔",
        "published_date": "Thu, 22 May 2025 15:15:46 UTC",
        "source": "Express Urdu"
    },
    {
        "guid": "07460b68492e17ba25e8079dac19c06e",
        "title": "پی آئی اے کا لاہور سے پیرس کیلیے براہ راست پروازیں شروع کرنے کا اعلان",
        "link": "https://www.express.pk/story/2762600/pia-announces-to-start-direct-flights-from-lahore-to-paris-2762600/",
        "image_url": "https://img.express.pk/logo/expresslogo.webp",
        "article": "قومی ایئر لائن (پی آئی اے) نے اپنے فضائی آپریشن میں مزید وسعت لانے کا فیصلہ کرتے ہوئے لاہور سے پیرس کے لیے براہ راست پروازیں شروع کرنے کا اعلان کر دیا۔\nترجمان پی آئی اے کے مطابق پی آئی اے کی لاہور سے پیرس کے لیے پہلی پرواز 18 جون کو اڑان بھرے گی جبکہ ہفتہ وار پرواز بدھ کے روز براہ راست روانہ ہوا کرے گی۔\nپی آئی اے پہلے ہی اسلام آباد سے پیرس کے لیے ہفتہ وار دو پروازیں آپریٹ کر رہی ہے۔ اس پرواز کے آغاز سے ہفتہ وار تین براہ راست پروازیں پی آئی اے کے آپریشن کا حصہ بن جائیں گی۔\nقومی ایئر لائن اپنے عوام کی ضروریات اور سہولت کے لیے بہت جلد یورپ کے دوسرے شہروں کے لیے بھی پروازوں کا آغاز کرے گی۔",
        "published_date": "Thu, 22 May 2025 15:15:46 UTC",
        "source": "Express Urdu"
    },
    {
        "guid": "3119f233d3557ec7b6fe6316d50199fc",
        "title": "لاہور میں انسانیت سوز واقعہ؛ پڑوس میں پانی لینے گئی بچی کے ساتھ زیادتی",
        "link": "https://www.express.pk/story/2762599/paros-me-pani-lene-gai-bachi-ke-sath-ziadti-2762599/",
        "image_url": "https://img.express.pk/logo/expresslogo.webp",
        "article": "صوبائی دارالحکومت میں ایک اور انسانیت سوز واقعہ  پیش آیا  ہے، جس میں پڑوس کے گھر سے پانی لینے گئی  بچی کے ساتھ زیادتی کی گئی۔\nپولیس کے مطابق نشتر کالونی کے علاقے میں ایک 8 سالہ کمسن بچی کو درندگی کا نشانہ بنایا گیا، تاہم پولیس نے چند گھنٹوں کے اندر کارروائی کرتے ہوئے سفاک ملزم کو گرفتار کرلیا۔\nترجمان لاہور پولیس کے مطابق افسوسناک واقعہ اس وقت پیش آیا جب بچی ہمسایے کے گھر سے پانی لینے گئی اور ملزم نے اسے ورغلا کر زیادتی کا نشانہ بنا ڈالا اور بچی کے شور مچانے پر ملزم دیوار پھلانگ کر موقع سے فرار ہو گیا۔\nافسوس ناک واقعے کے فوراً بعد متاثرہ خاندان کی رپورٹ پر پولیس نے مقدمہ درج کرکے جدید ٹیکنالوجی کی مدد سے ملزم کو ٹریس کرتے ہوئے چند گھنٹوں میں ٹبہ گاؤں سے گرفتار کر لیا۔ ملزم کو ابتدائی تفتیش کے بعد جینڈر سیل کے حوالے کر دیا گیا ہے۔\nپولیس حکام کا کہنا ہے کہ بچوں کے استحصال میں ملوث افراد کسی رعایت کے مستحق نہیں۔ ایسے مجرموں کے خلاف زیرو ٹالرنس پالیسی کے تحت سخت کارروائی عمل میں لائی جائے گی۔",
        "published_date": "Thu, 22 May 2025 15:15:47 UTC",
        "source": "Express Urdu"
    },
    {
        "guid": "369ee9c496237dba21023651dd6b9094",
        "title": "وفاق میں 3 ہفتوں کے اندر ارسا کے سندھ کا نمائندہ مقرر کرنے کا حکم",
        "link": "https://www.express.pk/story/2762597/wafaq-m-3-hafto-ke-andar-irsa-ke-sindh-ka-numainda-muqarar-krne-ka-hukm-2762597/",
        "image_url": "https://img.express.pk/logo/expresslogo.webp",
        "article": "سندھ ہائیکورٹ نے وفاق میں 3 ہفتوں کے اندر ارسا کے سندھ کا نمائندہ مقرر کرنے کا حکم دے دیا۔\nہائیکورٹ وفاق میں ارسا کے سندھ کے نمائندے کی تقرری نہ کرنے اور پانی کی دستیابی کا سرٹیفیکیٹ کے خلاف درخواست کی سماعت ہوئی۔\nنمائندہ ارسا نے بیان میں کہا کہ وفاقی حکومت ارسا قانون میں ترمیم کے بعد سندھ سے ارسا کا وفاقی نمائندہ مقرر کرے گی۔\nعدالت نے ریمارکس دیے کہ ارسا قانون میں ترمیم کرتے ہوئے سندھ کے حقوق کا پورا خیال کیا جائے۔\nجسٹس فیصل کمال عالم نے ریمارکس دیے کہ وفاقی حکومت نے عدالتی حکم کے باوجود سندھ سے ارسا کا رکن مقرر نہیں کیا، 3 ہفتوں میں سندھ سے ارسا کے لیے وفاقی نمائندہ مقرر کیا جائے۔ اگر وفاقی حکومت نے 3 ہفتوں میں ارسا کا نمائندہ تعینات نہ کیا تو اعلیٰ افسران کے خلاف کارروائی کی جائے گی۔\nہائیکورٹ نے سماعت 25 جون تک ملتوی کر دی۔",
        "published_date": "Thu, 22 May 2025 15:15:47 UTC",
        "source": "Express Urdu"
    },
    {
        "guid": "7b239bb723c7be25f495539c63811add",
        "title": "سوشل میڈیا سے بم بنانے کا طریقہ سیکھنے والے مجرم کو سزائے قید و جرمانہ",
        "link": "https://www.express.pk/story/2762596/social-media-se-bomb-bananay-ka-tariqa-seekhnay-walay-mujrim-ko-sazaye-qaid-o-jurmana-2762596/",
        "image_url": "https://img.express.pk/logo/expresslogo.webp",
        "article": "انسدادِ دہشتگردی عدالت لاہور نے سوشل میڈیا (انسٹاگرام) سے بم بنانے کا طریقہ سیکھنے والے مجرم حنان عبداللہ کو ڈھائی سال قید اور 50 ہزار روپے جرمانے کی سزا سنا دی ہے۔\nعدالت نے فیصلہ ٹرائل مکمل ہونے کے بعد سنایا، جس میں واضح کیا گیا کہ حنان عبداللہ پر سوشل میڈیا، خصوصاً غیر ملکی انسٹاگرام اکاؤنٹس سے بم سازی کی معلومات حاصل کرنے کا الزام ثابت ہوا ہے۔\nعدالتی فیصلے کے مطابق یہ مقدمہ اس وقت سامنے آیا جب امریکی ادارے ایف بی آئی نے حکومتِ پاکستان کو اطلاع دی کہ ایک پاکستانی شہری غیر قانونی طور پر دہشتگردی سے متعلق مواد تک رسائی حاصل کر رہا ہے۔ اس اطلاع پر حکومت نے وفاقی تحقیقاتی ادارے (ایف آئی اے) کو مکمل تحقیقات کی ہدایت کی۔\nدورانِ ٹرائل ایف آئی اے کی جانب سے 8 گواہان عدالت میں پیش کیے گئے، جن کی گواہی کی بنیاد پر مجرم پر الزام ثابت ہوا، تاہم پراسیکیوشن دیگر الزامات کو ثابت نہ کر سکی۔\nعدالت نے اپنے فیصلے میں کہا کہ یہ جرم سنگین نوعیت کا ہے جس کی زیادہ سے زیادہ سزا 10 سال تک ہو سکتی ہے، تاہم ملزم کی عمر اور حالات کو مدنظر رکھتے ہوئے عدالت نے ڈھائی سال قید اور جرمانہ عائد کیا۔\nفیصلے میں یہ بھی واضح کیا گیا کہ مجرم حنان عبداللہ اس وقت ضمانت پر تھا، لہٰذا اسے فوری حراست میں لے کر کوٹ لکھپت جیل منتقل کیا جائے۔",
        "published_date": "Thu, 22 May 2025 15:15:47 UTC",
        "source": "Express Urdu"
    },
    {
        "guid": "https://www.bbc.com/urdu/articles/cnv1mr4p7pjo#0",
        "title": "میر علی میں مبینہ ڈرون حملے میں چار بچوں کی ہلاکت کے خلاف دھرنا جاری: ’دو بیٹوں نے میرے سامنے اور تیسرے نے میری گود میں دم توڑا‘",
        "link": "https://www.bbc.com/urdu/articles/cnv1mr4p7pjo",
        "image_url": "https://ichef.bbci.co.uk/news/1024/branded_urdu/d442/live/a726b770-3727-11f0-8519-3b5a01ebe413.jpg",
        "article": "’میں کمرے میں تلاوت کر رہا تھا جبکہ بچوں کی والدہ انھیں ناشتہ دے رہی تھیں۔ میرے بچوں نے سکول بیگ پہنے ہوئے تھے اور وہ چھوٹے بھائی کا انتظار کر رہے تھے جو کہ ابھی اپنی چائے ختم کر رہا تھا۔‘\n’ابھی بچے گھر کے صحن ہی میں تھے کہ زور دار دھماکہ ہوا۔ دھماکے کے بعد گرد اور دھواں اٹھا۔ میں باہر بھاگا تو دیکھا کہ میرے دو بچے میرے سامنے موقع پر ہی دم توڑ گئے۔ میں نے اپنے تیسرے شدید زخمی بچے کو گود میں اٹھایا، وہ بھی چند ہی لمحوں میں میری گود میں ہی دم توڑ گیا۔‘\nیہ کہنا ہے پاکستان کے سابقہ قبائلی علاقے شمالی وزیرستان کی تحصیل میر علی میں چند روز قبل ہوئے ایک مبینہ ڈرون حملے میں ہلاک ہونے والے چار بچوں کے والد شاہ فہد کا۔\nشاہ فہد اپنے دو بیٹوں کی میتوں کے ہمراہ میر علی میں ہونے والے اس دھرنے میں موجود ہیں جو مبینہ ڈرون حملے میں ہوئی ہلاکتوں کے بعد بطور احتجاج شروع کیا گیا تھا اور آج پانچویں روز بھی جاری ہے کیونکہ مقامی قبائل کے رہنماؤں کا کہنا ہے کہ اُن کے حکام کے ساتھ ہونے والے مذاکرات فی الحال کامیاب نہیں ہو سکے ہیں۔\nشاہ فہد کا دعویٰ ہے کہ دھماکے سے قبل صحن میں موجود بچوں نے اپنے گھر کے اوپر مبینہ ڈرون نا صرف دیکھا تھا بلکہ چلا کر اپنے والدین کو اس بارے میں آگاہ بھی کیا تھا۔ شاہ فہد کا مزید دعویٰ ہے کہ دھماکے کے بعد جب وہ کمرے سے نکل کر صحن میں پہنچے تو حملہ آور مبینہ ڈرون اس وقت بھی فضا میں موجود تھا۔\nشاہ فہد اب مقامی قبائل کے ہمراہ دھرنے میں یہ مطالبہ لیے بیٹھے ہیں کہ انھیں انصاف فراہم کیا جائے اور اس واقعے میں ملوث افراد کے خلاف کارروائی کی جائے۔\nشاہ فہد بتاتے ہیں کہ دھماکے بعد ہی مقامی افراد ان کے گھر جمع ہو گئے اور ان کے تین بچوں کی لاشوں اور زخمی ہونے والے افراد کو مقامی ہسپتال منتقل کیا جانے لگا مگر ہسپتال پہنچنے سے قبل ہی ان کا چوتھا بچہ بھی دم توڑ گیا۔\nیاد رہے کہ اس حملے میں ہلاک ہونے والا چوتھا بچہ شاہ فہد کا بھتیجا تھا جسے وہ اپنا بیٹا ہی قرار دیتے ہیں۔ اس واقعے میں ان کی اہلیہ سمیت چار افراد زخمی ہوئے تھے۔\nانھوں نے کہا کہ وہ اس واقعے پر کیا کہہ سکتے ہیں ’لیکن میں اتنا ضرور کہوں گا کہ جس نے بھی یہ ظلم کیا، اس کے لیے بھی ایسا ہی سلوک کیا جائے۔‘\nبدھ کے روز ضلعی پولیس افسر وقار احمد نے بی بی سی کو اس واقعے اور اس میں ہلاکتوں کی تصدیق کی تھی جبکہ پولیس حکام کا کہنا تھا کہ انھیں مقامی افراد کی جانب سے بتایا گیا ہے کہ یہ ایک مبینہ ڈرون حملہ تھا تاہم اس معاملے پر تحقیقات کی جا رہی ہیں اور یہ معلوم کیا جا رہا ہے کہ یہ ڈرون کہاں سے آیا۔\nاس واقعے کے بعد میر علی میں دھرنے کا آغاز چار بچوں کی میتوں کے ہمراہ کیا گیا تاہم بدھ کے روز دو بچوں کی تدفین کر دی گئی جبکہ دیگر دو بچوں کی میتیں مقامی مسجد میں تابوت میں رکھی گئی ہیں۔\nمقامی قبائل کے رہنماؤں کا کہنا ہے کہ اُن کے حکام کے ساتھ ہونے والے مذاکرات فی الحال کامیاب نہیں ہو سکے ہیں۔ \nمیر علی میں جاری اس دھرنے میں مقامی قبائلی اور سیاسی رہنماؤں کے علاوہ بڑی تعداد میں لوگ بھی موجود ہیں۔\nاتمانزئی قبیلے کے ترجمان اور حکام کے ساتھ مذاکرات میں شامل مولانا بیت اللہ نے بی بی سی کو بتایا کہ جمعرات کے روز میرانشاہ کے گورنر کاٹیج میں حکام کے ساتھ مذاکرات میں مختلف امور پر بات چیت ہوئی جس میں اس واقعے کی تحقیقات کے لیے ایک کمیشن بنانے کی تجویز سامنے آئی ہے جو ایک ہفتے میں رپورٹ پیش کرے گا۔ \nانھوں نے دعویٰ کیا کہ مقامی قبائل کی جانب سے متعلقہ سکیورٹی حکام کے اس علاقے سے تبادلے کے بارے میں بھی مطالبہ کیا گیا تاہم اس حوالے سے حکام کی جانب سے کوئی جواب موصول نہیں ہوا۔\nمولانا بیت اللہ نے بتایا کہ وہ ان مذاکرات کے بارے میں اپنے قبائل کے ساتھ مشاورت کر کے حکام کو جواب دیں گے۔ انھوں نے کہا کہ جب تک مطالبات مان نہیں لیے جاتے تب تک اُن کا دھرنا جاری رہے گا۔\nمقامی قبائلی رہنماؤں کا کہنا ہے کہ اگر جرگہ میں حکام سے مذاکرات ناکام ہوئے تو وہ پھر قوم کے ساتھ مشاورت کے بعد اسلام آباد یا پشاور میں احتجاج کے لیے جائیں گے۔\nمولانا بیت اللہ نے بتایا کہ بچوں کی میتیں اب بھی پڑی ہیں اور اگر قوم نے فیصلہ کیا تو وہ احتجاج کے لیے میتیں لے کر اسلام آباد یا پشاور جائیں گے۔\nانھوں نے کہا کہ قومی مشران نے اسلام آباد یا پشاور جانے کی تیاریاں مکمل کر لی ہیں اور یہاں گاڑیوں کا انتظام کر لیا گیا ہے جبکہ بنوں، کرک، کوہاٹ اور پشاور میں بھی متعلقہ اقوام سے کہا گیا ہے کہ وہ سفر کا بندوبست کر لیں۔\nان مذاکرات میں شامل سرکاری ذرائع کا دعویٰ ہے کہ انھوں نے قبائلی رہنماؤں کو آگاہ کیا ہے کہ یہ ڈرون حملہ سکیورٹی حکام کی جانب سے نہیں کیا گیا تھا۔ ان کا کہنا تھا کہ احتجاج کرنے والوں کے نمائندوں کو یقین دلایا گیا ہے کہ اس واقعے کی تحقیقات کی جائیں گی اور جو کوئی بھی ملوث پایا گیا سزا سے نہیں بچ پائے گا۔\nان کا یہ بھی دعویٰ ہے کہ گذشتہ چند ماہ سے شدت پسند بھی کواڈ کاپٹرز کا استعمال کر رہے ہیں اور ممکن ہے کہ شدت پسندوں کی جانب سے کیا گیا ہو۔\nقبائلی رہنما عبدالخلیل وزیر نے بی بی سی کو بتایا کہ حملہ کرنے والے ڈرون کو نا صرف گھر میں موجود افراد بلکہ مقامی لوگوں نے بھی دیکھا تھا۔\nیاد رہے کہ اس مبینہ ڈرون حملے کے بعد پاکستان کے سوشل میڈیا پر بہت سے دعوے کیے جا رہے ہیں۔\nبدھ کے روز فوج کے تعلقات عامہ کی جانب سے بھی اس واقعے سے متعلق ایک بیان جاری کیا گیا جس میں دعویٰ کیا گیا ہے کہ اس واقعے کے فوراً بعد ایک جامع تفتیش کا آغاز کیا گیا اور ’ابتدائی نتائج سے یہ ثابت ہوا کہ اس گھناؤنے اقدام کی منصوبہ بندی اور اسے عملی جامع انڈیا کی پشت پناہی سے فتنہ الخوارج (طالبان) نے پہنایا۔‘\nاس بیان میں کہا گیا کہ 19 مئی کو میر علی میں پیش آنے والے افسوسناک واقعے، جس میں عام شہریوں کا جانی نقصان ہوا، کے بعد سے پاکستانی سکیورٹی فورسز کے خلاف چند حلقوں کی جانب سے بے بنیاد الزامات عائد کیے جا رہے ہیں۔\nآئی ایس پی آر کا مزید کہنا تھا کہ یہ الزامات جھوٹے اور بے بنیاد ہیں اور اُس گمراہ کن مہم کا حصہ ہیں جس کا مقصد شدت پسندی کے خلاف جنگ میں سکیورٹی فورسز کی کاوشوں کو نقصان پہنچانا ہے۔\nبیان میں مزید کہا گیا کہ ’سکیورٹی فورسز اس بات کو یقینی بنانے کے اپنے عزم کا اعادہ کرتی ہیں کہ اس غیر انسانی فعل میں ملوث مجرموں کو انصاف کے کٹہرے میں لایا جائے گا۔‘\nمیر علی تحصیل کے گاؤں ہرمز میں پیش آنے والے واقعے پر مقامی سیاسی رہنماؤں نے بھی اپنے اپنے ردعمل کا اظہار اپنے بیانات اور ٹویٹس میں کیا۔\nنینشل ڈیموکرٹیک موومنٹ کے سربراہ اور اس علاقے سے تعلق رکھنے والے سابق رکن قومی اسمبلی محسن داوڑ نے بی بی سی کو بتایا کہ اس وقت شمالی وزیرستان سمیت بیشتر جنوبی اضلاع میں حالات انتہائی کشیدہ ہیں اور حکومت کی رٹ نہ ہونے کے برابر ہے۔\nانھوں نے دعویٰ کیا کہ اس علاقے میں مسلح شدت پسند موجود ہیں اور ان کے خلاف کوئی کارروائی نہیں کی جاتی جبکہ یہاں جدید اسلحہ بھی عام ہے۔ \nانھوں نے کہا کہ میر علی کے علاقے ہرمز میں ڈرون حملے کی تحقیقات ہونی چاہیے۔  محسن داوڑ نے کہا کہ اس وقت جو حالات ہیں اس میں سویلینز کا زیادہ نقصان ہو رہا ہے۔",
        "published_date": "Fri, 23 May 2025 03:08:49 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cewd0g71gkwo#0",
        "title": "وہ ’معجزاتی‘ گیس جس کی بدولت سابق فوجیوں نے چار دن میں ماؤنٹ ایورسٹ سر کر لی",
        "link": "https://www.bbc.com/urdu/articles/cewd0g71gkwo",
        "image_url": "https://ichef.bbci.co.uk/news/1024/branded_urdu/e9a4/live/70824450-371d-11f0-8519-3b5a01ebe413.jpg",
        "article": "برطانیہ کی سپیشل فورسز کے چار سابق فوجیوں نے ماؤنٹ ایورسٹ کو پانچ دن سے بھی کم عرصے میں سر کر کے ایک ریکارڈ قائم کر دیا ہے۔\nچھ شرپاؤں کی مدد سے ٹیم نے بدھ کی صبح دنیا کی بلند ترین چوٹی کو سر کیا۔\nانھوں نے زیادہ اونچائی پر کم آکسیجن سے ہم آہنگ ہونے میں مدد کے لیے زینون گیس کا استعمال کیا تھا۔\nکوہ پیما عام طور پر ماؤنٹ ایورسٹ کو سر کرنے سے پہلے وہاں چھ سے آٹھ ہفتے گزارتے ہیں۔\nمنتظمین کا کہنا ہے کہ زینون گیس کے استعمال نے اتنی تیزی سے چڑھائی کو ممکن بنایا ہے۔\nلیکن اس گیس کے استعمال کے حوالے سے سائنس کی دنیا میں تنازع ہے اور کوہ پیمائی کی صنعت میں بہت سے لوگوں نے اس پر تنقید کی ہے۔\nاگرچہ یہ مہم ہمالیہ کے ماحول سے ہم آہنگ ہوئے بغیر ایورسٹ پر ایک ریکارڈ مدت میں چڑھائی ہے لیکن یہ ایورسٹ سر کرنے کا اب تک کا تیز ترین وقت نہیں ہے۔\nیہ ریکارڈ اب بھی لکپا گیلو شیرپا کے پاس ہے، جنھوں نے 2003 میں بیس کیمپ سے چوٹی تک 10 گھنٹے اور 56  منٹ میں چڑھائی کی تھی لیکن انھوں نے یہ کام پہاڑ پر ماحول سے ہم آہنگ ہونے کے بعد کیا تھا۔\nمہم کے آرگنائزر لوکاس فرٹن بیک نے بی بی سی کو بتایا کہ ’یہ 16 مئی کی سہ پہر نکلے اور 21  مئی کی صبح چوٹی پر پہنچے، جس میں چار دن اور تقریباً 18 گھنٹے لگے۔‘\nیہ چار سابق فوجی جن میں سابق وزیر ایلسٹر کارنز بھی شامل ہیں، چھ ہفتوں تک برطانیہ میں ایک خصوصی خیمے میں مقیم رہے تاکہ انھیں اونچائی پر آکسیجن کی کم سطح سے ہم آہنگ ہونے میں مدد مل سکے۔ جس کے بعد انھوں نے نیپال کا سفر کیا۔\nفرٹن بیک نے بتایا کہ اس کے بعد انھوں نے کھٹمنڈو سے ایورسٹ بیس کیمپ کے لیے اڑان بھری اور  جاتے ہی کوہ پیمائی شروع کر دیا۔\nکوہ پیما عام طور پر چوٹی سر کرنے سے پہلے چند ہفتوں تک بیس کیمپ اور اونچے کیمپوں کے درمیان اوپر اور نیچے آتے جاتے ہیں۔\nانھیں اونچی پہاڑی بلندیوں پر کم آکسیجن کی سطح کی عادت ڈالنے کے لیے ایسا کرنا پڑتا ہے۔ 8000  میٹر سے اوپر، جسے ڈیتھ زون کہا جاتا ہے، دستیاب آکسیجن سطح سمندر پر موجود آکسیجن کا صرف ایک تہائی ہوتا ہے۔\nلیکن ٹیم میں شامل چار برطانوی مردوں نے تیاری کے لیے ایسا کچھ نہیں کیا۔\nفرٹن بیک نے کہا کہ ’ٹیم نے نیپال آنے سے پہلے مصنوعی اونچائی پر تین ماہ کا پروگرام بنایا تھا۔‘\nمصنوعی اونچائی کو ہائپوکسک خیموں کے نام سے جانا جاتا ہے جس سے جنریٹر کا استعمال کرتے ہوئے آکسیجن نکالی جاتی ہے، جس سے اسے اونچی پہاڑی یا اونچائی پر موجود سطح تک لایا جاتا ہے۔\nفرٹن بیک نے بتایا کہ اس کے بعد کوہ پیماؤں نے مہم سے دو ہفتے قبل جرمنی کے ایک کلینک میں زینون گیس والی ہوا میں سانس لی۔\nزینون ایک ایسی گیس ہے جو ابتدائی طور پر طبی طریقہ کار میں عام بے ہوشی کے لیے استعمال کی جاتی تھی۔\nانھوں نے کہا کہ ’یہ جسم کو اونچائی کی بیماری سے بچانے میں مدد کرتی ہے۔‘\nکچھ محققین کا کہنا ہے کہ زینون گیس پروٹین کی پیداوار میں اضافہ کرتی ہے جسے ایریتھروپوئٹین کہا جاتا ہے جو ہائپوکسیا سے لڑتا ہے۔ یہ ایک ایسی حالت جو اس وقت ہوتی ہے جب جسم کو درکار کافی آکسیجن نہیں مل پاتی ہے۔\nان کا کہنا ہے کہ ایسا خون کے سرخ خلیوں کی تعداد میں اضافے سے ہوتا ہے جن میں ہیموگلوبن ہوتا ہے، جو جسم میں آکسیجن منتقل کرتے ہیں لیکن یہ ایک متنازع موضوع ہے اور بہت سے لوگوں کا کہنا ہے کہ اس حوالے سے مزید مطالعہ کی ضرورت ہے۔\nکوہ پیمائی کی صنعت میں کچھ لوگوں نے زینون گیس کے استعمال کے خلاف متنبہ کیا ہے۔\nانٹرنیشنل کلائمبنگ اینڈ مونٹینیرنگ فیڈریشن نے جنوری میں ایک بیان میں کہا تھا کہ ’موجودہ لٹریچر کے مطابق اس بات کا کوئی ثبوت نہیں ہے کہ زینون میں سانس لینے سے پہاڑوں میں کارکردگی بہتر ہوتی ہے اور اس کا  نامناسب استعمال خطرناک ہوسکتا ہے۔‘\n’اونچائی سے ہم آہنگ ہونا ایک پیچیدہ عمل ہے جو دماغ، پھیپھڑوں، دل، گردوں اور خون جیسے مختلف اعضاء اور نظاموں کو مختلف درجے تک متاثر کرتا ہے اور اسے اب تک مکمل طور پر سمجھا نہیں جاتا ہے۔‘\n’جسمانی نقطہ نظر سے، ایک واحد دوا بہتر ہم آہنگی یا کارکردگی میں اضافے کی کلید نہیں ہوسکتی۔‘\nایڈرین بالنگر جو چین کی طرف شمال سے ایورسٹ کو سر کرنے والی ایک اور ٹیم کے سربراہ ہیں، وہ بھی کوہ پیماؤں کو پہاڑوں پر وقت کم گزارنے سے بچنے کے لیے ہائپوکسک خیموں کا استعمال کرنے جیسی پیشگی تربیت سے گزارتے ہیں۔ لیکن وہ زینون گیس کے استعمال کی مخالفت کرتے ہیں۔\nانھوں نے بی بی سی سے بات کرتے ہوئے کہا کہ ’اگر آپ زینون کو کارکردگی میں اضافے میں مدد کے طور پر فروغ دے رہے ہیں لیکن آپ اس بات کا بھی جائزہ لینے کے لیے تیار نہیں ہیں کہ پہاڑوں میں اس کا کیا مطلب ہے تو یہ ایک مسئلہ ہے۔‘\nلوگ خود کو ہم آہنگ کرنے اور تربیت دینے کے حقیقی کام کے بجائے شارٹ کٹ لے رہے ہیں۔\nفرٹن بیک کہتے ہیں کہ اس کے کچھ فوائد ہیں۔\nفرٹن بیک کا کہنا تھا کہ ’ایک مختصر مہم سے کاربن کے اثرات کم اور ماحولیاتی اثرات کم ہوتے ہیں۔‘\n’اور یہ کوہ پیماؤں کے لیے محفوظ ہے کیونکہ وہ اچھی صحت کے ساتھ پہاڑ پر چڑھ سکتے ہیں اور جب وہ پہاڑ  کے ماحول سے ہم آہنگ ہو رہے ہوتے ہیں تو وہ کم وقت کے لیے اونچائیوں اور پہاڑوں کے خطرات کا سامنا کرتے ہیں۔‘\nاب جبکہ برطانوی ٹیم نے ایورسٹ کی چوٹی کو سر کر لیا ہے، مہم جؤؤں کا خیال ہے اور کچھ کو تشویش ہے کہ یہ طریقہ دوسرے کوہ پیماؤں کو بھی ترغیب دے سکتا ہے۔\nنیپال کی ایکسپیڈیشن آپریٹرز ایسوسی ایشن کے صدر ڈمبر پارجولی نے کہا کہ اگر ایسا ہوتا ہے تو اس کا یقینی طور پر سیاحت کی صنعت پر براہ راست اور منفی اثر پڑے گا کیونکہ کوہ پیماؤں کے قیام کی مدت میں نمایاں کمی آئے گی۔\n’اس کے علاوہ، پہاڑوں پر ماحول سے ہم آہنگ ہونا کوہ پیمائی کا بنیادی اصول ہے۔ اگر ایسا نہیں کیا جاتا ہے تو حکام کو انھیں سرٹیفکیٹ نہیں دینا چاہیے جس سے یہ تصدیق ہو کہ وہ پہاڑ پر چڑھے ہیں۔‘\nنیپال کے محکمہ سیاحت کے حکام کا کہنا ہے کہ انھیں اس بات کا علم نہیں ہے کہ برطانوی ٹیم ماؤنٹ ایورسٹ پر قیام کے بغیر چوٹی پر پہنچی تھی۔\nنیپال کے محکمہ سیاحت کے ڈائریکٹر جنرل نارائن ریگمی نے بی بی سی کو بتایا کہ 'اب جب ہمیں اس بارے میں معلوم ہوا ہے تو ہم اس معاملے پر تبادلہ خیال کریں گے اور اپنے مستقبل کے لائحہ عمل کا فیصلہ کریں گے۔'",
        "published_date": "Thu, 22 May 2025 15:21:23 UTC",
        "source": "BBC Urdu"
    },
    {
        "guid": "https://www.bbc.com/urdu/articles/cgj88eqle0lo#1",
        "title": "اعلیٰ سطح کے وفود اور متعدد ممالک کے دورے: پاکستان اور انڈیا عالمی سفارتی مہم سے کیا حاصل کرنا چاہتے ہیں؟",
        "link": "https://www.bbc.com/urdu/articles/cgj88eqle0lo",
        "image_url": "https://ichef.bbci.co.uk/news/1024/branded_urdu/4908/live/dbf2f190-3654-11f0-8947-7d6241f9fce9.jpg",
        "article": "پاکستان اور انڈیا کے درمیان چار روزہ تنازع اور ایک دوسرے کے خلاف عسکری کارروائیوں کے بعد دونوں ممالک کی حکومتوں نے اعلیٰ سطح کے وفود کو عالمی سفارتی مہم پر روانہ کرنے کا اعلان کیا ہے اور دونوں ہی ملکوں کی جانب سے تشکیل دیے گئے اِن وفود میں اہم سیاسی رہنماؤں کو شامل کیا گیا ہے۔\nایک ایسے وقت میں جب دونوں ممالک میں اگرچہ سیز فائر تو ہو چکا لیکن سرحد کے دونوں جانب لگ بھگ 88 گھنٹوں میں پیش آئے واقعات پر متضاد دعوؤں کے بیچ یہ سوال اٹھ رہا ہے کہ اِن سفارتی مہمات کا مقصد کیا ہے اور دونوں ممالک ان کے ذریعے کیا حاصل کرنا چاہتے ہیں؟\nیاد رہے کہ اس نوعیت کی سفارتی مہم کا اعلان پہلے انڈیا کی جانب سے ہوا جس کے بعد پاکستان کی حکومت نے بھی اسی طرح کی سفارتی مہم کا اعلان کیا۔ \nپاکستانی حکومت نے سابق وزیرِ خارجہ اور پاکستان پیپلز پارٹی کے چیئرمین بلاول بھٹو زرداری کی قیادت میں ایک وفد لندن، واشنگٹن اور برسلز بھیجنے کا عندیہ دیا ہے اور وزیرِ اعظم کے دفتر کے مطابق یہ وفد ’عالمی سطح پر انڈیا کے پراپیگنڈے اور مذموم سازشوں کو بے نقاب کرے گا۔‘\nوزیرِ اعظم شہباز شریف کے دفتر سے جاری بیان میں کہا گیا ہے کہ اس وفد میں ڈاکٹر مصدق ملک، انجینیئر خرم دستگیر، سینیٹر شیری رحمان، حنا ربانی کھر، فیصل سبزواری، تحمینہ جنجوعہ اور جلیل عباس جیلانی بھی شامل ہوں گے۔\nدوسری جانب اںڈیا کی حکومت اس ضمن میں بین الاقوامی سطح پر انتہائی بڑے پیمانے پر سفارتی مہم چلانے کے لیے امریکہ، یورپ، افریقہ اور مشرق وسطیٰ کے ممالک میں پارلیمانی ارکان پر مشتمل سات مختلف وفود  بھیج رہا ہے۔\nانڈین حکومت کے یہ سات پارلیمانی وفود 21 مئی سے پانچ جون تک مجموعی طور پر 32 ممالک کا دورہ کریں گے۔ ان وفود کی روانگی سے قبل انڈین سیکریٹری خارجہ وکرم مصری نے پہلگام حملے اور اس کے بعد ہونے والے فوجی ٹکراؤ کے مختلف پہلوؤں کے بارے میں ان پارلیمانی رہنماؤں کو بریف کیا۔\nیہ سفارتی مہم ایک ایسے وقت میں ہو رہی ہے جب انڈیا کے اندر حکومت کو کئی سوالات کا سامنا بھی ہے۔ ایسے میں یہ سوال بھی اٹھ رہا ہے کہ آیا انڈیا کی اس سفارتی مہم کا مقصد اپنے خلاف تنقید کو دبانا ہے یا پھر واقعی یہ عالمی سطح پر پاکستان کے خلاف کسی قسم کی کامیابی حاصل کر سکتی ہے؟ \nاور یہ سوال بھی اپنی جگہ اہم ہے کہ پاکستان کی جوابی سفارتی مہم کس حد تک انڈین مہم کا مقابلہ کر سکے گی؟\nان سوالات کے جواب جاننے سے قبل یہ دیکھتے ہیں کہ انڈیا کہاں کہاں وفود بھیج رہا ہے۔\nانڈین پارلیمانی ارکان کا پہلا وفد شیوسینا کے رکن پارلیمان شریکانت ایکناتھ شندے کی قیادت میں متحدہ عرب امارات، لائبیریا، کانگو اور سیرہ لیون کے لیے روانہ ہو رہا ہے۔\nکانگریس کے رہنما ششی تھرور جس وفد کی قیادت کر رہے ہیں وہ امریکہ، پانامہ، گیانا، برازیل اور کولمبیا کا دورہ کرے گا۔ یہ وفد 25 مئی کو گیانا سے دورے کا آغاز کرنے والا ہے۔\nبی جے پی کے سینیئر رہنما روی شنکر پرساد کی قیادت میں ایک اور وفد برطانیہ، فرانس، جرمنی، یورپی یونین، اٹلی اور ڈنمارک کی سیاسی قیادت کے سامنے ’انڈیا کا موقف پیش کرنے کے لیے‘ 25 مئی کو فرانس سے دورہ شروع کر رہا ہے۔\nجنتا دل یونائیٹڈ کے رہنما سنجے جھا کی قیادت میں ایک پارلیمانی وفد انڈونیشیا، ملائیشیا، جنوبی کوریا، جاپان اور سنگا پور میں جبکہ بی جے پی کے رہنما بجینت پانڈا کی قیادت میں ایک وفد سعودی عرب، کویت، بحرین اور الجیریا کا دورہ کرے گا۔\nانڈین وزارت خارجہ کے مطابق ڈی ایم کے کی رکن پارلیمان کانی موزی سین یونان، سلووینیا، لیٹویا اور روس جانے والے وفد کی قیات کریں گی۔ این سی پی کی رہنما سپریہ سولے کی قیادت میں ایک انڈین پارلیمانی وفد مصر، قطر، ایتھیوپیا اور جنوبی افریقہ کا دورہ کرے گا۔\nانڈیا نے یہ سفارتی مہم ایسے وقت میں شروع کی ہے جب اپوزیشن جماعتیں پاکستان اور انڈیا کے درمیان ہونے والی جنگ بندی اور لڑائی میں ہونے والے ممکنہ نقصانات کے بارے میں بی جے پی حکومت سے سوالات کر رہی ہیں۔\nکانگریس کے رہنما راہل گاندھی کئی بار یہ پوچھ چکے ہیں کہ اس لڑائی میں انڈین فضائیہ کا کتنا نقصان ہوا اور آیا کوئی جہاز گرا تھا یا نہیں۔ انھوں نے وزیر خارجہ ایس جے شنکر کے اس بیان پر تنقید کی تھی جس میں انھوں نے کہا تھا کہ ’آپریشن سندور‘ شروع ہونے سے پہلے پاکستان کو اس کے بارے میں بتا دیا گیا تھا۔\nکانگریس کے طلبا ونگ نے اسی دوران وزیر خارجہ ایس جے شنکر کی رہائش گاہ کے باہر ایک مظاہرہ بھی کیا جہاں وہ اپنے ہاتھوں میں پوسٹر لیے ہوئے تھے جن پر لکھا تھا کہ ’آپ نے آپریشن سے پہلے پاکستان کو اطلاع کیوں دی؟‘\nکاںگریس نے اس پر بھی اعتراض کیا تھا کہ سفارتی مہم کے لیے حکومت نے سیاسی جماعتوں سے پوچھنے کے بجائے خود ہی پارلیمانی ارکان کا انتخاب کر لیا۔ \nواضح رہے کہ کانگریس کی جانب سے چنے جانے والے ششی تھرور نے پہلگام حملے کے بعد اپنی پارٹی سے الگ موقف اختیار کر رکھا ہے اور انھوں نے بیشتر مواقع پر حکومت کی حمایت کی ہے  اور ایک مرحلے پر یہ قیاس آرائیاں بھی کی جانے لگی تھیں کہ کیا  وہ حکمراں جماعت بی جے پی میں شامل ہونے والے ہیں؟  \nلیکن ان کا کہنا تھا کہ انڈیا ایک جمہوری ملک ہے اور وہ اپنے ذاتی خیالات کا اظہار کر رہے تھے جو بقول ان کے ضروری نہیں کہ پارٹی کے موقف سے مطابقت رکھتے ہوں۔ \nیاد رہے کہ ششی تھرور خارجہ امور سے متعلق پارلیمانی کمیٹی کے سربراہ بھی ہیں۔\nتاہم پارلیمانی وفود کے دورے کی تاریخوں کے اعلان اور خارجہ سیکریٹری کی بریفنگ کے بعد انڈیا میں سیاسی جماعتوں نے وقتی طور پر اپنے اختلافات التوا میں ڈال دیے ہیں اور اب وہ ایک زبان میں بات کر رہی ہیں۔\nسیاسی تجزیہ کار نروپما سبرامنین کہتی ہیں کہ آل پارٹی وفود بھیجنے کا ایک اہم مقصد اپوزیشن جماعتوں کو بے اثر کرنا ہے۔ بی بی سی سے بات کرتے ہوئے انھوں نے کہا کہ ’ان وفود کو بھیجنے سے کوئی بنیادی فرق نہیں پڑے گا۔ پہگام حملے تک عالمی برادری کی توجہ دہشت گردی پر تھی لیکن آپریشن سندور کے بعد جس طرح صورتحال ایک مکمل جنگ کی شکل لے رہی تھی اس سے عالمی برادری اب دونوں ملکوں کے درمیان جوہری جنگ کے خطرے کے بارے میں سوچنے لگی ہے۔‘\nنروپما کہتی ہیں کہ پارلیمانی وفود جو پیغام لے کر دنیا بھر کے ممالک میں جا رہے ہیں اس  موقف کے بارے میں عالمی برادری کو پہلے سے علم ہے، اس سے کوئی بنیادی فرق نہیں پڑے گا۔\nتاہم جواہر لال نہرو یونیورسٹی میں سفارت کاری کے سابق پروفیسر ڈاکٹر پشپیش پنت کہتے ہیں کہ جوہری ٹکراؤ کے اندیشے کو مغربی ممالک دانستہ طور پر بڑھا چڑھا کر پیش کر رہے ہیں۔\nپروفیسر پشپیش پنت نے بی بی سی سے بات کرتے ہوئے کہا کہ ماضی میں بھی حکومتوں نے اپنا موقف اجاگر کرنے کے لیے اپوزیشن رہنماؤں کو باہر بھیجا لیکن وہ اقوام متحدہ تک محدود تھا۔\nوہ کہتے ہیں کہ مودی حکومت کو اتنی بڑی سفارتی مہم چلانے کی ضرورت اس لیے پڑی کیونکہ آپریشن سندور میں وزیر اعظم اور حکومت کی ساکھ کو بُری طرح سے نقصان پہنچا تھا۔\nان کے مطابق ’نریندر مودی کی گھن گرج امریکی صدر ڈونلڈ ٹرمپ نے یہ کہہ کر چھین لی کہ جنگ بندی میں نے کروائی، میں نے لڑائی رکوائی۔ اس کے بعد جو یہاں جیت کا جلسہ ہونے والا تھا وہ تو ہو نہ سکا۔‘\nپروفیسر پشپیش پنت کہتے ہیں کہ آپریشن سندور کے بعد بھی وزیر اعظم مودی نے جب قوم سے  خطاب کیا تو لوگ مایوس ہوئے کیونکہ انھوں نے کسی بات کا جواب نہیں دیا۔\n’انھوں نے وہی باتیں دہرائیں جو پہلے سے ہی لوگوں کو معلوم تھیں، لوگوں کو بھلے ہی نہ بتایا گیا ہو، اب پوری دنیا کو بتانا ہے کہ ہم نے کیا کیا۔ میرا خیال ہے کہ اس سفارتی مہم کا بنیادی مقصد ملک کے عوام کو مطمئن کرنا ہے۔‘\nانڈین ذرائع ابلاغ میں پارلیمانی وفود کا ایک بنیادی مقصد پاکستان کو عالمی برادری کی صفوں میں تنہا کر دینا بتایا جا رہا ہے۔\nاس بارے میں جب ہم نے پروفیسر پنت سے سوال کیا تو ان کا کہنا تھا کہ ’مودی ہیں تو ممکن ہے‘ کا نعرہ ہم بڑے عرصے سے سُن رہے تھے لیکن پاکستان کو عالمی برادری میں الگ تھلگ کرنے کی کوشش کامیاب نہیں ہو گی۔\nان کا کہنا ہے کہ ’پاکستان کی پیٹھ پر جب تک چین کا ہاتھ ہے، امریکہ کے لیے پاکستان جب تک کارآمد ہے، اسے عالمی بینک سے قرض مل رہا ہے، سعودی عرب، بحرین اور قطر جیسے ممالک معاشی بحران سے نکلنے میں مدد کر رہے ہیں، مجھے نہیں لگتا کہ پاکستان کو علیحدہ کیا جا سکتا ہے۔ مجھے لگتا  ہے کہ پاکستان اکیلا نہیں۔ جب تک امریکہ اور چین اور ایک حد تک روس اس کے ساتھ ہیں اسے اکیلا کرنا انڈیا کے لیے بہت مشکل ہو گا۔‘\nپروفیسر پنت کہتے ہیں کہ سفارت کاری کی حقیقتیں ملک کی اندرونی سیاست سے بہت مختلف اور پیچیدہ ہوتی ہیں۔ \n’ہمیں اس بات پر بہت غرور نہیں کرنا چاہیے کہ ہم دنیا کی چوتھی یا پانچویں بڑی معیشت ہیں۔ یہ بھی یاد رکھیں کہ ملک میں 80 کروڑ لوگ مفت کے راشن پر زندگی گزار رہے ہیں۔ ہم چین اور امریکہ سے بہت پیچھے ہیں۔ ہم اُس تنی ہوئی رسی پر چل رہے ہیں جس میں ہم کو روس سے بھی بنا کر رکھنی ہے، امریکہ سے بھی تعلقات بہتر رکھنے ہیں، اسرائیل اور مشرق وسطی کے مسلم ممالک سے بھی تعلقات صحیح رکھنے ہیں۔‘\n’چین کے ساتھ تو ہمارا پرانا تنازع ہے لیکن اس کے ساتھ ہماری تجارت کا پیمانہ بھی پھیلا ہوا ہے۔ سفارت کاری میں ان سب حقیقتوں کو سامنے رکھنا ہوتا ہے۔‘\nتجزیہ کاروں اور ماہرینِ خارجہ امور کا کہنا ہے کہ انڈیا کے جواب میں مغربی دارالحکومتوں میں حکومت کا پاکستانی سفارتی وفد بھیجنے کا اقدام اچھا فیصلہ ہے۔\nسابق سیکریٹری خارجہ اعزاز چوہدری نے بی بی سی اردو کو بتایا کہ ’حکومت کا ایجنڈہ بہت واضح ہے کہ پاکستان کو دہشتگردی، پانی اور کشمیر پر اپنا نظریہ دنیا کے سامنے رکھنا ہے۔‘\n’پاکستان کے اندر انڈیا کے دہشتگردی میں ملوث ہونے کے واضح ثبوت موجود ہیں اور یہ درست وقت ہے کہ حکومت پاکستان اپنے مؤقف پوری دنیا تک پہنچائے اور یہ بھی بتائے کہ پاکستان کا پہلگام حملے سے کوئی تعلق نہیں تھا۔‘\nسابق سیکریٹری خارجہ کا کہنا تھا کہ پاکستانی وفد مغربی دارالحکومتوں کو یہ بھی بتائے گا کہ پانی روکنا 24 کروڑ لوگوں کے خلاف ایک جرم ہے۔\n’مسئلہ کشمیر بھی جب تک حل نہیں ہو گا تب تک دونوں ممالک کے درمیان معاملات ٹھیک نہیں ہوں گے۔ اگر ہم (پاکستان اور انڈیا) باہمی مسائل حل نہیں کر سکتے تو کسی تیسرے فریق کو ثالث بننا ہو گا اور اب تو امریکہ میں ٹرمپ انتظامیہ بھی اس بات چیت میں کردار ادا کرنے کی پیشکش کر چکی ہے۔‘\nتاہم کچھ تجزیہ کار سمجھتے ہیں کہ انڈیا اور پاکستان کی جانب سے اپنے اپنے وفود مغربی دارالحکومتوں میں بھیجنا ’ایک پی آر مہم‘ معلوم ہوتی ہے۔\nاسلام آباد کی قائد اعظم یونیورسٹی سے منسلک پروفیسر محمد شعیب کہتے ہیں کہ ’اس تنازع کے دوران پاکستان اور انڈیا غیر ملکی سفارت کاروں کے ساتھ مسلسل رابطے میں تھے اور انھیں تمام پیشرفت سے آگاہ کر رہے تھے۔ حالیہ اقدامات اس ہی سلسلے کی ایک کڑی ہے۔‘\n’تمام میزبان ممالک پہلی ہی سے تمام تر صورتحال سے آگاہ ہیں اور ان کا زیادہ انحصار اپنے سفارت خانوں سے بھیجی جانے والی معلومات پر ہوتا ہے۔‘\nپروفیسر محمد شعیب کے مطابق یہ سفارتی مشن پاکستان کے لیے زیادہ اہم ہے کیونکہ ’دہشتگردی اور عسکریت پسندی کے معاملے پر پاکستان کو زیادہ ہدف (تنقید) بنایا جاتا ہے۔ پاکستان کے نمائندوں کو بیرونِ ملک لوگوں کی بڑی تعداد کے سامنے اپنے موقف کو رکھنے، حالیہ برسوں میں کیے گئے اقدامات، مستقبل کے منصوبوں اور بین الاقوامی برادری سے وابستہ امیدوں اور پڑوسی ملک انڈیا کے حوالے سے اپنا موقف رکھنے کا موقع ملے گا۔‘",
        "published_date": "Thu, 22 May 2025 03:34:46 UTC",
        "source": "BBC Urdu"
    },
    {
        "guid": "https://www.bbc.com/urdu/articles/c5y66lyqqzqo#1",
        "title": "خضدار سکول بس حملہ: ’ایک باپ نے اپنے سارے بچے کھو دیے، بچوں کی ٹانگیں چاک جبکہ آنتیں جسم سے باہر لٹکی ہوئی تھیں‘",
        "link": "https://www.bbc.com/urdu/articles/c5y66lyqqzqo",
        "image_url": "https://ichef.bbci.co.uk/news/1024/branded_urdu/7149/live/d00a9580-3655-11f0-96c3-cf669419a2b0.jpg",
        "article": "اس رپورٹ میں موجود تفصیلات قارئین کے لیے تکلیف دہ ہو سکتی ہیں۔\n’جائے وقوعہ پر ہر طرف تباہی کا منظر تھا۔ طلبا و طالبات کی کتابیں، جوتے اور دیگر اشیا ہر طرف بکھری ہوئی تھیں جبکہ سکول بس اور اُس گاڑی کے پرخچے دور دور تک بِکھرے ہوئے تھے جس میں حکام کے مطابق دھماکہ خیز مواد نصب تھا۔‘\nیہ کہنا ہے بلوچستان کے ضلع خضدار کے سینیئر صحافی اقبال مینگل کا جو بدھ کی صبح بچوں سے بھری سکول بس پر ہوئے حملے کے کچھ دیر بعد جائے وقوعہ پر پہنچے تھے۔\nایک سینیئر پولیس افسر کے مطابق یہ سکول بس خضدار چھاؤنی کے ایک حصے سے سکول کے بچوں اور بچیوں کو لے کر کینٹ کے دوسرے حصے میں واقع سکول کی جانب جا رہی تھی اور جب یہ خضدار شہر سے 8 کلومیٹر جنوب مغرب میں کوئٹہ کراچی ہائی وے اور خضدار رتو ڈیرو شاہراہ کی سنگم پر زیرو پوائنٹ کے مقام پر پہنچی تو اس کو نشانہ بنایا گیا۔\nکم از کم دو سینیئر افسران نے بی بی سی کو بتایا کہ بظاہر یہ ایک خودکش حملہ تھا اور مبینہ طور پر حملہ آور نے دھماکہ خیز مواد سے لدی اپنی گاڑی کو سکول بس سے ٹکرایا، تاہم سرکاری سطح فی الحال اس کی تصدیق نہیں ہو سکی اور گذشتہ روز وزیر اعلیٰ بلوچستان نے کہا تھا کہ یہ حملہ ’گاڑی میں نصب دھماکہ خیز مواد‘ کی مدد سے کیا گیا۔\nحکام کے مطابق اس حملے میں چار بچیوں اور بچوں سمیت چھ افراد ہلاک ہوئے ہیں جن میں بس کے ڈرائیور اور کنڈکٹر بھی شامل ہیں جبکہ ڈپٹی کمشنر خضدار یاسر دشتی کے مطابق دھماکے میں 36 سے زائد طلبا زخمی بھی ہوئے ہیں۔\nجو بچے شدید زخمی ہوئے تھے وہ سی ایم ایچ کوئٹہ میں زیر علاج ہیں۔\nیاد رہے کہ صحافیوں کو جائے حادثہ اور سی ایم ایچ کوئٹہ تک رسائی نہیں دی گئی اور ان مقامات پر سکیورٹی فورسز کو تعینات کیا گیا ہے۔\nتاہم جن سرکاری حکام نے ہسپتال میں زخمیوں کی عیادت کی اُن میں کمشنر کوئٹہ ڈویژن محمد حمزہ شفقات بھی شامل ہیں۔\nسماجی رابطے کی ویب سائٹ ’ایکس‘ پر انھوں نے لکھا کہ وہ اس دھماکے میں زخمی ہونے والے بچوں کی عیادت کے لیے ہسپتال گئے تھے۔\nاُن کے مطابق ’ہسپتال میں میں نے ایک والد کو دیکھا جس نے اپنے تمام بچوں کو کھو دیا ہے۔ اُن کی ایک بیٹی موقع پر ہی فوت ہو گئی جبکہ دوسری ہسپتال پہنچ کر۔ اُن کا تیسرا بیٹا انتہائی تشویشناک حالت میں زیر علاج ہے۔‘\nانھوں نے مزید لکھا کہ کچھ ’بچوں کی ٹانگیں چاک ہو چکی تھیں، آنتیں جسم سے باہر نکل چکی تھیں۔ کچھ بچوں کی ٹانگیں کچلی ہوئی یا ٹوٹ چکی تھیں۔ کیونکہ دھماکے کی شدت سے بس کی چھت اڑ گئی تھی اور دھماکے کی شدت نے بچوں کو ان کی سیٹوں سے اچھال کر کئی فٹ فضا میں پھینک دیا تھا اور وہ واپس آ کر بس پر یا زمین پر گرے۔‘\nکمشنر نے لکھا کہ ایک بچے کی دونوں آنکھیں ضائع ہو گئیں اور وہ ہمیشہ کے لیے نابینا ہو گیا ہے جبکہ چھروں نے بچوں کے جسموں کے مختلف حصوں کو چھلنی کر دیا۔ ’میں اس سے بدتر منظر کا تصور بھی نہیں کر سکتا۔ وہاں لوگوں کو جس صورتحال کا سامنا ہے میں وہ بیان نہیں کر سکتا۔‘\n’12 سال سے کم عمر کے بچے۔ یہاں تک کہ ڈاکٹرز بھی پریشان تھے۔ بچے خوفزدہ اور سکتے کی حالت میں ہیں۔ والدین سب کچھ کھو چکے ہیں۔‘\nانھوں نے استفسار کیا کہ ’ایسا کون کر سکتا ہے۔‘ انھوں نے الزام عائد کیا کہ بلوچستان میں گذشتہ ایک سال کے دوران انڈین سرپرستی میں ہونے والا شدت پسندوں کا یہ 25واں حملہ ہے۔ یاد رہے کہ انڈیا نے اس ضمن میں لگائے گئے الزامات کو مسترد کیا ہے۔\nجس مقام پر اس سکول بس کو نشانہ بنایا گیا اس سے کچھ فاصلے پر خضدار سے تعلق رکھنے والے رئیس عمران نامی شہری کا پیٹرول پمپ ہے۔\nانھوں نے بی بی سی کو بتایا کہ دھماکے کی شدت کی وجہ سے اُن کے پیٹرول پمپ کو نقصان پہنچا اور اس کے شیشے ٹوٹ گئے۔\nاُن کا کہنا تھا کہ چونکہ وہ گذشتہ رات کو دیر سے گھر آئے تھے اور دھماکہ صبح کے اوقات میں ہوا، اس لیے وہ دھماکے کے وقت پیٹرول پمپ پر موجود نہیں تھے مگر ان کے دو ملازمین وہیں پر تھے۔\nان کا کہنا تھا کہ جس وقت دھماکہ ہوا ان کے دونوں ملازمین سو رہے تھے اور بعدازاں انھوں نے بتایا کہ جب دھماکہ ہوا تو وہ اس سے اٹھ گئے اور ان کو ایسا لگا جیسے کوئی شدید زلزلہ آیا ہو۔\n’دونوں ملازمین نے بتایا کہ وہ جب باہر نکلے تو ان کو اس مقام سے بہت زیادہ دھواں اور مٹی اڑتا ہوا دکھائی دیا جہاں بس دھماکے کی زد میں آئی تھی۔‘\nشاہد جاوید (فرضی نام) ان افراد میں شامل ہیں جو دھماکے کے کچھ ہی دیر بعد جائے وقوعہ پر پہنچے۔ انھوں نے بتایا کہ جب وہ وہاں پہنچے تو زخمیوں اور لاشوں کو ہسپتال منتقل کیا گیا تھا۔\nاُن کا کہنا تھا کہ انھوں نے وہاں جن لوگوں سے بات کی وہ دھماکے کی وجہ سے بہت زیادہ خوفزدہ تھے اور انھوں نے بتایا کہ سیکورٹی اہلکاروں نے وہاں آنے کے بعد جائے وقوعہ کو گھیرے میں لیا اور جو لوگ دکانوں یا ہوٹل وغیرہ میں موجود تھے اُن سے ان کے موبائل فون وغیرہ لے لیے گئے۔\nان کا کہنا تھا کہ سکول کے بچوں اور بچیوں کی کتابیں، بستے، جوتے اور دیگر اشیا کے علاوہ گاڑیوں کے ٹکڑے دور دور تک پڑے ہوئے۔\n’میں نے ایک بچے کی نیلے فریم والے عینک کو بھی دیکھا جو کہ دھماکے کی وجہ سے دور گر گئی تھی مگر محفوظ اور دھول مٹی سے اٹی ہوئی تھی۔‘\nخضدار کے سینیئر صحافی اقبال مینگل جائے وقوعہ کو کلیئر قرار دینے کے بعد سہہ پہر کو وہاں پہنچے تھے۔\nانھوں نے کہا کہ 'جائے وقوعہ پر ہر طرف تباہی کا منظر تھا۔ طلبا و طالبات کی کتابیں، جوتے اور دیگر اشیا ہر طرف بکھری ہوئی تھیں جبکہ اُس گاڑی کے پرخچے دور دور تک بِکھرے ہوئے تھے جس میں حکام کے مطابق دھماکہ خیز مواد نصب تھا۔'\nانھوں نے کہا کہ سکول جانے والے بچوں کی اشیا بکھری دیکھ کر وہ بہت افسردہ ہوئے۔ انھوں نے بتایا کہ دھماکے کی شدت کی وجہ سے وہاں میٹلڈ روڈ بھی اچھا خاصا متاثر ہوا ہے۔\nانھوں نے کہا کہ اس دھماکے میں لوگ زندگی کی بازی ہار گئے جبکہ بعض شدید زخمی بھی ہیں تاہم ان کے علاوہ وہاں جن چیزوں کو دیکھ کر دل زیادہ افسردہ ہوا وہ وہاں طلبا اور طالبات کی بکھری ہوئی کتابیں تھیں جن میں سے بعض خون آلود بھی تھیں۔ بچوں اور بچیوں کی دیگر اشیا بھی وہاں بکھری پڑی تھیں۔دھماکے کی وجہ سے وہاں بعض گاڑیوں کے علاوہ دکانوں کو بھی نقصان پہنچا۔\nاس واقعے کے بعد وزیراعظم پاکستان شہباز شریف اور پاکستانی فوج کے شعبہ تعلقات عامہ کے ادارے آئی ایس پی آر نے اس حملے کی مذمت کرتے ہوئے الزام عائد کیا  کہ 'انڈیا کے دہشتگرد نیٹ ورک نے بلوچستان میں اپنی پراکسی تنظیموں' کے ذریعے یہ حملہ کروایا۔\nوزیر اعظم اور فیلڈ مارشل عاصم منیر نے اس واقعے کے بعد کوئٹہ کا ہنگامی بنیادوں پر دورہ کیا اور انھوں نے کور ہیڈکوارٹر کوئٹہ میں اس واقعے  کے حوالے سے ایک بریفنگ میں بھی شرکت کی۔\nوہ سی ایم ایچ بھی گئے جہاں انھوں نے دھماکے میں زخمی ہونے والے بچوں اور بچیوں کی عیادت کی اور ان کی جلد صحتیابی کی دعا کی۔\nاس واقعے کے بعد وزیر اعلیٰ بلوچستان میر سرفراز بگٹی نے بعض وزرا اور پارلیمانی سیکریٹریز کے ہمراہ ایک ہنگامی پریس کانفرنس میں حملے کا الزام انڈیا پر عائد کرتے ہوئے کہا کہ 'یہ انڈیا کی بزدلانہ سوچ ہے کہ وہ بچوں کو نشانہ بنا رہا ہے۔ دشمن سے اس قدر گرنے کی توقع نہیں تھی۔'\nانھوں نے کہا کہ اس واقعے میں ملوث تمام عناصر کو کیفر کردار تک پہنچایا جائے گا۔\nتاہم  بھارتی وزارتِ خارجہ نے پاکستان کی جانب سے خضدار میں سکول بس پر حملے میں انڈیا کے ملوث ہونے کے الزام کو مسترد کر دیا ہے۔\nانڈین وزارتِ خارجہ کے ترجمان رندھیر جیسوال نے کہا کہ 'انڈیا خضدار کے واقعے میں ملوث ہونے کے بارے میں پاکستان کی جانب سے لگائے گئے بے بنیاد الزامات کو مسترد کرتا ہے۔'\nادھر کوئٹہ میں نیشنل اسٹوڈنٹس موومنٹ کے زیر اہتمام وزیرستان میں ڈروں حملوں اور خضدار میں اسکول بس پر حملے میں بچوں کی ہلاکت کے خلاف احتجاجی مظاہرہ کیا گیا ۔\nکوئٹہ پریس کلب کے باہر ہونے والے مظاہرے کے شرکاء نے دونوں واقعات کے بارے میں تحقیقات کرنے اور ان میں ملوث افراد کو قانون کے کٹہرے کھڑا کرنے کا مطالبہ کیا۔\nخضدار شہر بلوچستان کے دارلحکومت کوئٹہ سے اندازا ساڑھے تین سو کلومیٹر کے فاصلے پر جنوب مغرب میں واقع ہے۔\nکوئٹہ کراچی شاہراہ پر واقع اس شہر کا شمار کوئٹہ کے بعد بلوچستان کے بڑے شہروں میں ہوتا ہے اور یہ قلات ڈویژن کا ہیڈ کوارٹر بھی ہے۔\nشہر سمیت ضلع خضدار کی آبادی مختلف بلوچ قبائل پر مشتمل ہے۔ اس ضلع کا شمار بلوچستان کے ان علاقوں میں ہوتا ہے جو کہ شورش سے متاثر ہیں۔ چند روز قبل ضلع  میں لیویز فورس کی ایک چیک پوسٹ پر ہونے والے حملے میں لیویز فورس کے چار اہلکار ہلاک ہوئے تھے۔\nاس سے قبل جنوری کے مہینے میں خضدار شہداد کوٹ روڈ پر ایک مسافر بس پر ہونے والے حملے میں ایک شخص ہلاک اور متعدد افراد زخمی ہوئے تھے۔\nرواں سال اس کے دو علاقوں زہری اور اورناچ میں مسلح افراد کی ایک بڑی تعداد آئی تھی اور وہ کئی گھنٹے تک وہاں موجود رہے تھے۔\nان مسلح افراد نے دونوں علاقوں سے پولیس اور لیویز فورس کے تھانوں سے اسلحہ بھی لے گئے تھے جبکہ بعض سرکاری دفاتر کو نذر آتش بھی کیا تھا۔\nطویل عرصے سے خضدار شہر اور اس ضلع کے دیگر علاقوں میں سنگین بدامنی کے واقعات پیش آتے رہے ہیں تاہم سرکاری حکام کا کہنا ہے کہ حکومتی اقدامات کی وجہ سے ماضی کے مقابلے میں امن و امان کی صورتحال میں بہتری آئی ہے۔",
        "published_date": "Thu, 22 May 2025 07:53:52 UTC",
        "source": "BBC Urdu"
    },
    {
        "guid": "https://urdu.arynews.tv/keira-and-daniel-craig-enroll-children-same-school-why/",
        "title": "کیرا نائٹلی، ڈینیئل کریگ نے اپنے بچوں کو ایک ہی اسکول میں کیو داخل کرایا؟",
        "link": "https://urdu.arynews.tv/keira-and-daniel-craig-enroll-children-same-school-why/",
        "image_url": "https://urdu.arynews.tv/wp-content/uploads/2025/05/Daniel-Craig.jpg",
        "article": "ہالی ووڈ کی معروف اداکارہ کیرا نائٹلی اور جیمز بانڈ فلموں کے مشہور اداکار ڈینیئل کریگ اپنے بچوں کو ایک ہی اسکول میں بھیج رہے ہیں۔\nڈیلی میل کی ایک نئی رپورٹ میں انکشاف کیا گیا ہے کہ ڈینیئل کریگ اور کیرا نائٹلی مبینہ طور پر اپنے بچوں کو ایک ہی اسکول میں بھیجتے ہیں، 2005 کی فلم دی جیکٹ میں ایک ساتھ نظر آنے والی یہ جوڑی دوبارہ مل گئی ہے کیونکہ ان کے بچے ایک ہی اسکول میں جاتے ہیں۔\nکیرا نائٹلی اور ان کے شوہر جیمز رائٹن کے دو بچے ایڈی اور ڈیلاہ ہیں، یہ جوڑا مئی 2013 میں شادی کے بندھن میں بندھا تھا۔\nدوسری طرف، ڈینیئل بھی دو بچوں کے باپ ہیں، ایک کا نام ایلا لاؤڈن، جس کی ماں فیونا ہیں جبکہ دوسرے بچے کا نام گریس ہے جو ان کی موجودہ بیوی ریچل ویز سے ہے۔\nاطلاعات کے مطابق دونوں اداکار اپنے بچوں کی تعلیم کو لے کر کافی سنجیدہ ہیں، ذرائع نے بتایا کہ کیرا اور جیمز اپنے بچوں کے اسکول کی پڑھائی کے حوالے سے اکثر معلومات لیتے ہیں۔",
        "published_date": "Fri, 23 May 2025 03:38:49 UTC",
        "source": "ARY Urdu"
    },
    {
        "guid": "https://urdu.arynews.tv/national-savings-new-profit-rate-for-defence-certificates-may-2025/",
        "title": "ڈیفنس سیونگز سرٹیفکیٹس پر شرح منافع میں کمی",
        "link": "https://urdu.arynews.tv/national-savings-new-profit-rate-for-defence-certificates-may-2025/",
        "image_url": "https://urdu.arynews.tv/wp-content/uploads/2025/05/defence-savings.jpg",
        "article": "سینٹرل ڈائریکٹوریٹ آف نیشنل سیونگز (سی ڈی این ایس) نے مئی 2025 سے ڈیفنس سیونگ سرٹیفکیٹس کے منافع کی شرح میں کمی کردی گئی ہے۔\nاسٹیٹ بینک آف پاکستان کی جانب سے پالیسی ریٹ میں کمی کے بعد پیداوار میں کمی ریکارڈ کی گئی تھی جس کے بعد ڈیفنس سیونگز سرٹیفکیٹس کے شرح منافع میں کمی کی گئی ہے۔\nدیگر سرٹیفکیٹس جیسے کہ بہبود سیونگ سرٹیفکیٹس، ریگولر انکم سرٹیفکیٹس اور اسپیشل سیونگ سرٹیفکیٹس کے منافع کی شرح میں بھی کمی کی گئی ہے۔\nسیونگ اکاؤنٹس جیسے پنشنرز بینیفٹ اکاؤنٹ، شہدا فیملی ویلفیئر اکاؤنٹ، سرو اسلامک ٹرم اکاؤنٹ اور سرو اسلامک سیون اکاؤنٹ نے منافع کی شرح میں بھی کمی کی ہے۔\nڈیفنس سیونگ سرٹیفکیٹ\nڈیفنس سرٹیفکیٹ پاکستانی شہریوں کو 10 سال کی مدت کے لیے سرمایہ کاری کے آپشن کے طور پر پیش کیے جاتے ہیں۔\nتمام پاکستانی شہریوں کے ساتھ ساتھ بیرون ملک مقیم پاکستانی سرٹیفکیٹ خریدنے کے اہل ہیں، ایک بالغ ایک نابالغ، دو نابالغوں کی طرف سے مشترکہ طور پر یا نابالغ کے ساتھ مشترکہ طور پر بھی ڈی ایس سی خرید سکتا ہے۔\nسرٹیفکیٹ ایس سی ون (درخواست فارم) کو پُر کر کے کسی بھی قومی بچت مرکز (این ایس سی) سے خریدے جا سکتے ہیں۔\nایک شخص اس زمرے میں کم از کم 500 روپے کے ساتھ سرمایہ کاری کرسکتا ہے جبکہ زیادہ سے زیادہ حد نہیں ہے۔\nدفاعی سرٹیفکیٹس تازہ ترین منافع کی شرح\nسنٹرل ڈائریکٹوریٹ آف نیشنل سیونگز (سی ڈی این ایس) نے ڈیفنس سیونگ سرٹیفکیٹس کے لیے منافع کی شرح 11.91 فیصد مقرر کی ہے جو گزشتہ 12.12 فیصد تھی۔ مندرجہ ذیل منافع ہیں جو ایک شخص 100,000 روپے کی سرمایہ کاری پر 10 سال کی میچورٹی تک کما سکتا ہے۔\nپہلا سال 109,000 روپے\nدوسرا سال 119,000 روپے\nتیسرا سال 130,000 روپے\nچوتھا سال 143,000 روپے\nپانچواں سال 158,000 روپے\nچھٹا سال 177,000 روپے\nساتواں سال 200,000 روپے\nآٹھویں سال 228,000 روپے\nنواں سال 263,000 روپے\nدسواں سال 308,000 روپے\nاسٹیٹ بینک آف پاکستان کی پالیسی کے مطابق منافع پر ٹیکس اور زکوٰۃ کاٹی جاتی ہے۔ فائلرز کے لیے ود ہولڈنگ ٹیکس 15 فیصد جبکہ نان فیلڈرز کے لیے 30 فیصد مقرر کیا گیا ہے۔",
        "published_date": "Fri, 23 May 2025 03:38:49 UTC",
        "source": "ARY Urdu"
    },
    {
        "guid": "https://urdu.arynews.tv/gop-congressman-calls-for-nuking-gaza-like-us-did-to-japan/",
        "title": "غزہ پر ایٹمی حملہ کر دیا جائے، امریکی رکن کانگریس",
        "link": "https://urdu.arynews.tv/gop-congressman-calls-for-nuking-gaza-like-us-did-to-japan/",
        "image_url": "https://urdu.arynews.tv/wp-content/uploads/2025/05/Randy-Fine-with-trump.jpg",
        "article": "متنازع بیانات کیلئے مشہور امریکی کانگریس مین رینڈی فائن نے غزہ پر ایٹمی حملہ تجویز کر دیا۔\nواشنگٹن ڈی سی میں اسرائیلی سفارت خانے کے عملے کے دو ارکان کی ہلاکت پر تبصرہ کرتے ہوئے نومنتخب ریپبلکن قانون ساز رینڈی فائن کہتے ہیں، ’’فلسطینی کاز ایک برائی ہے۔‘‘\nفائن نے فاکس نیوز کو بتایا کہ دوسری جنگ عظیم میں، ہم نے نازیوں کے ساتھ ہتھیار ڈالنے کے لیے مذاکرات نہیں کیے تھے ہم نے جاپانیوں کے ساتھ ہتھیار ڈالنے کے لیے مذاکرات نہیں کیے تھے ہم نے غیرمشروط ہتھیار ڈالنے کے لیے جاپانیوں کو دو بار نیوکلیئر کیا تھا۔ یہاں بھی ایسا ہی ہونا چاہیے۔\n\nفائن، جو ٹرمپ کے قریبی ساتھی ہیں، کے فلسطینی مخالف بیانات کی ایک طویل تاریخ ہے۔ 2021 میں، انہوں نے ایک مردہ فلسطینی بچے کی تصویر کے ساتھ ایک پوسٹ پر تبصرہ کیا، اس سے پوچھا کہ وہ رات کو کیسے سوتا ہے: \"بالکل ٹھیک، حقیقت میں! تصویر کا شکریہ!\nغیرملکی خبرایجنسی کا کہنا ہے کہ کانگریس مین رینڈی فائن کےحالیہ بیان نےامریکامیں نئی بحث چھیڑ دی۔",
        "published_date": "Fri, 23 May 2025 03:38:50 UTC",
        "source": "ARY Urdu"
    },
    {
        "guid": "https://urdu.arynews.tv/arshad-nadeem-refuses-talk-about-neeraj-chopra-after-statement/",
        "title": "نیرج چوپڑا کے بیان کے بعد ارشد ندیم کا انکے بارے میں بات کرنے سے انکار",
        "link": "https://urdu.arynews.tv/arshad-nadeem-refuses-talk-about-neeraj-chopra-after-statement/",
        "image_url": "https://urdu.arynews.tv/wp-content/uploads/2025/05/Arshad-and-Neeraj.jpg",
        "article": "بھارتی ایتھلیٹ نیرج چوپڑا نے پاک بھارت جنگ کے بعد بیان دیا تھا، ارشد ندیم نے ان کے بیان پر کوئی بات کرنے سے انکار کردیا ہے۔\nایشین ایتھلیٹکس چیمپئن شپ کےلیے کل روانہ ہونے والے ارشد ندیم نے لاہور میں میڈیا سے گفتگو کی، اس دوران صحافی نے ارشد ندیم سے سوال کیا کہ نیرج چوپڑہ نے کہا ہے ان کا ارشد ندیم کے ساتھ کوئی تعلق ہے نہ دوستی جبکہ اس سے قبل وہ کچھ اور کہتے تھے۔\nنیرج چوپڑا نے کہا تھا تھا ارشد ندیم کی والدہ میرے لیے اور میری والدہ ارشد کےلیے دعا کرتی ہیں، تاہم پاکستان اور بھارت کے درمیان حالیہ کشدگی کے بعد وہ اب لاتعلقی کا اظہار کررہے ہیں۔\nاس سوال کا جواب دیتے ہوئے ارشد ندیم نے کہا کہ نیرج چوپڑا نے 90 میٹر کی تھرو کی، وہ مبارکباد کا مستحق ہے، پاکستان اور بھارت کے حالات کی وجہ سے اس چیز پر بات نہیں کرنا چاہتا، میں ہمیشہ پاک فوج کے ساتھ کھڑا ہوں۔\nپاکستانی اولمپئن نے موجودہ حالات میں بھارتی حریف نیرج چوپڑا سے متعلق بات کرنے سے انکار کردیا اور کہا کہ میرا مقابلہ ہمیشہ اپنے آپ سے ہوتا ہے۔\nارشد ندیم کا کہنا تھا کہ ماں باپ، قوم کی دعاؤں سے پیرس میں گولڈ میڈل جیتا اور نیا ریکارڈ بھی بنایا تھا، ان شااللّٰہ ایک دن 100 میٹر کی تھرو کرنے میں کامیاب ہوں گا۔\nانھوں نے بتایا کہ عید کے بعد انگلینڈ جاؤں گا، میرے کوچ سلمان اقبال بٹ بھی میرے ساتھ جائیں گے، ورلڈ ایتھلیٹکس چیمپئن شپ کی تیاری کرنی ہے۔\nارشد ندیم کو دعوت کیوں دی؟ بھارتی انتہا پسند نیرج چوپڑا کے دشمن بن گئے",
        "published_date": "Fri, 23 May 2025 03:38:50 UTC",
        "source": "ARY Urdu"
    },
    {
        "guid": "https://urdu.arynews.tv/usa-officials-refuse-palestinian-worker-meet-newborn-son/",
        "title": "امریکی حکام نے فلسطینی کارکن کو نومولود بیٹے سے ملوانے سے انکار کردیا",
        "link": "https://urdu.arynews.tv/usa-officials-refuse-palestinian-worker-meet-newborn-son/",
        "image_url": "https://urdu.arynews.tv/wp-content/uploads/2025/05/Palastine-Woman.jpg",
        "article": "امریکی حکام نے بےحسی کی انتہا کرتے ہوئے فلسطینی کارکن محمود خلیل کو نومولود بیٹے سے ملاقات کی اجازت دینے سے انکار کردیا۔\nامریکی ایجنسی، امیگریشن اینڈ کسٹمز انفورسمنٹ اور ایک نجی جیل کانٹریکٹر نے کولمبیا یونیورسٹی کے گریجویٹ طالب علم اور فلسطینی کارکن محمود خلیل کو اس بات کی اجازت نہیں دی کہ وہ اپنے نومولود بیٹے سے ملاقات کرسکے اور اسے گود میں لے سکے۔\nامریکن سول لبرٹیز یونین کے مطابق خلیل کی فلسطین نواز سرگرمیوں کی وجہ سے اسے کیخلاف جوابی کارروائی کرتے ہوئے ایسا کیا گیا۔\n30سالہ خلیل قانونی طور پر امریکا کے مستقل رہائشی ہیں، انھیں کولمبیا میں فلسطین نواز مظاہروں میں حصہ لینے کے الزام میں مارچ میں نیویارک شہر میں یونیورسٹی کی ملکیت والے اپارٹمنٹ سے گرفتار کیا گیا تھا۔ \nدو ماہ سے زائد عرصے سے سینٹرل لوزیانا میں واقع آئی سی ای پروسیسنگ سینٹر میں زیر حراست رہنے والے خلیل کا امیگریشن کیس نیو جرسی میں جاری ہے۔\nانکی اہلیہ نور عبداللہ نے اپنے بیان میں کہا کہ \"میں اپنے ایک ماہ کے نومولود بیٹے کے ساتھ ایک ہزار میل سے زائد کا سفر طے کرکے لوزیانا پہنچی، صرف اس لئے کہ اس کے والد سے اسکی ملاقت کروائوں وہ اسے گود میں لے سکے۔\nتاہم آئی سی ای نے ہمیں بنیادی انسانی حق سے بھی محروم کر دیا، یہ صرف بے رحمی نہیں، بلکہ دانستہ تشدد ہے، یہ خاندانوں کو الگ کرنے والی حکومت کی جانب سے ایک ظلم ہے۔\nامریکی ذرائع ابلاغ کی ایک رپورٹ میں بتایا گیا ہے کہ نیو جرسی کے وفاقی جج مائیکل ای فاربیارز نے بدھ کو حکم دیا تھا کہ خلیل کو ان کی اہلیہ اور وکلا کے ساتھ ایک ملاقات کی اجازت دی جائے۔\nتاہم عدالتی حکم میں واضح طور پر خلیل محمود کو اپنے نومولود بیٹے کو دیکھنے یا گود میں لینے کی اجازت نہیں دی گئی۔",
        "published_date": "Fri, 23 May 2025 03:38:51 UTC",
        "source": "ARY Urdu"
    },
    {
        "guid": "https://urdu.arynews.tv/mehrunisa-iqbal-about-husbands-warning-regarding-weight/",
        "title": "شوہر نے دھمکی دی ہے اگر وزن بڑھا اور ’آنٹی‘ لگیں تو چھوڑ دوں گا، مہرالنسا اقبال",
        "link": "https://urdu.arynews.tv/mehrunisa-iqbal-about-husbands-warning-regarding-weight/",
        "image_url": "https://urdu.arynews.tv/wp-content/uploads/2025/05/Mehrunisa-Iqbal.jpg",
        "article": "اداکارہ مہرالنسا اقبال کا کہنا ہے کہ شوہر نے دھمکی دی ہے کہ جس دن تمہارا وزن بڑھا اور آنٹی لگیں تو میں تمہیں چھوڑ دوں گا۔\nمہرالنسا اقبال گزشتہ ماہ اپریل کے آغاز میں رشتہ ازدواج میں بندھیں تھیں اور انہوں نے شادی کی تصاویر انسٹاگرام پر بھی شیئر کی تھیں۔\nابھرتی ہوئی اداکارہ نے پاکستانی نژاد برطانوی شخص سے شادی کی اور حال ہی میں وہ ندا یاسر کے مارننگ شو میں شریک ہوئیں جہاں میزبان ندا یاسر نے سوال کیا کہ مہرالنسا کی یہ خواہش ہے کہ وزن نہیں بڑھانا۔\nاداکارہ نے کہا کہ یہ میری اپنی بھی خواہش ہے اور میرے میاں بھی خواہش تھی اس نے کہا کہ جس دن تمہارا وزن بڑھا اور تم آنٹی بنیں تو میں تمہیں چھوڑ دوں گا۔\n\nندا یاسر نے کہا کہ جواب میں تم بھی بولو کہ جب تم گنجے اور تمہارا پیٹ نکلا تو میں تمہیں چھوڑ دوں گی۔\nمہرالنسا اقبال نے کہا کہ میں اس بات کو سیریس نہیں لیتی، وہ مجھے نہیں چھوڑ سکتے اگر میں آنٹی بن گئی اور انہوں نے مجھے چھوڑا تو آدھی جائیداد میری ہوجائے گی۔\nانہوں نے بتایا کہ ان کی ساس اور شوہر سمیت گھر میں کسی کو بھی اردو سمجھ نہیں آتی اور اگر وہ اردو سمجھتے ہوتے تو ان کی بہت ساری لڑائیاں ہو چکی ہوتیں۔\nمہر النسا اقبال کا کہنا تھا کہ ان کے شوہر بھی خود کو فٹ رکھنے کے لیے جِم جاتے ہیں لیکن واپسی پر ڈھیر سارا کھانا لے کر آتے ہیں، اس لیے انہیں جِم جانے کا کوئی فائدہ نہیں ہوتا، ان کے مطابق وہ بھی خود کو فٹ رکھنے کے لیے جِم جاتی ہیں۔\nاداکارہ نے کہا کہ کام کرتے رہنا ان کی اولین ترجیح ہے، اگر مستقبل میں وہ شوبز میں نہ بھی رہیں تو کوئی نہ کوئی کام کرتی رہیں گی۔",
        "published_date": "Fri, 23 May 2025 03:38:52 UTC",
        "source": "ARY Urdu"
    },
    {
        "guid": "https://urdu.arynews.tv/saba-faisal-called-mahira-ayeza-khan-and-durefishan-natural-beauty/",
        "title": "صبا فیصل نے ماہرہ، عائزہ خان اور درفشاں سلیم کو نیچرل بیوٹی قرار دے دیا",
        "link": "https://urdu.arynews.tv/saba-faisal-called-mahira-ayeza-khan-and-durefishan-natural-beauty/",
        "image_url": "https://urdu.arynews.tv/wp-content/uploads/2025/05/saba-faisal-1.jpg",
        "article": "شوبز انڈسٹری کی سینئر اداکارہ صبا فیصل نے ماہرہ خان اور درفشاں سلیم کو 100 فیصد نیچرل بیوٹی قرار دے دیا۔\nحال ہی میں اداکارہ صبا فیصل نجی ٹی وی کے ایک پروگرام میں شریک ہوئیں جس دوران میزبان نے اداکارہ سے کئی دلچسپ موضوعات پر گفتگو کی۔\nدوران شو میزبان نے سوال کیا کہ میں آپ کے سامنے کئی اداکاراؤں کے نام لوں گی اور آپ نے بتانا ہے کہ اس اداکارہ کی خوبصورتی کتنے فیصد نیچرل ہے اور اپنے آپ کو مارکس دینے ہیں؟\nسینئر اداکارہ سے ان کے اپنے بارے میں مارکس دینے کا سوال کیا تو ان کا کہنا تھا کہ میں خود کو 10 فیصد نیچل بیوٹی قرار دوں گی۔\nاس کے بعد میزبان نے سب سے پہلا نام ماہرہ خان کا لیا جس پر صبا فیصل کا کہنا تھا کہ ان کی خوبصورتی 100 فیصد نیچرل ہے۔\nیہ پڑھیں: صبا فیصل نے طلاق میں اضافے کی وجہ خواتین کو قرار دے دیا\nدوران شو صبا فیصل نے مہوش حیات کو 60 فیصد اور عائزہ خان کو 100 فیصد نیچرل بیوٹی قرار دیا۔\n علیزے شاہ کے نام پر صبا فیصل نے مسکراتے ہوئے انہیں 20 فیصد نیچرل بیوٹی بتایا جب کہ اقرا عزیز کو   بھی ماہرہ اور عائزہ کی طرح 100 فیصد نیچرل بیوٹی قرار دیا۔\nاگلے سوال میں اداکارہ نے درفشاں کو 100 فیصد، ہانیہ عامر کو 70  فیصد، ریما کو 60 فیصد اور متھیرا کو ہنستے ہوئے 10 فیصد نیچرل بیوٹی قرار دیا۔",
        "published_date": "Fri, 23 May 2025 03:38:52 UTC",
        "source": "ARY Urdu"
    },
    {
        "guid": "https://urdu.arynews.tv/china-fully-supports-pakistan-against-terrorism-yang-yundong/",
        "title": "چین دہشت گردی کیخلاف جنگ میں پاکستان کی مکمل مدد کرتا ہے، یانگ یونڈونگ",
        "link": "https://urdu.arynews.tv/china-fully-supports-pakistan-against-terrorism-yang-yundong/",
        "image_url": "https://urdu.arynews.tv/wp-content/uploads/2025/05/Chines-Council-Journal.jpg",
        "article": "کراچی: چینی قونصل جنرل یانگ یونڈونگ نے کہا ہے کہ چین دہشت گردی کے خلاف جنگ میں پاکستان کی مکمل مدد کرتا ہے۔\nتفصیلات کے مطابق چینی قونصل جنرل یانگ یونڈونگ نے میڈیا سے گفتگو کرتے ہوئے کہا کہ خضدار میں اسکول کے بچوں پر حملے کی مذمت کرتے ہیں، دہشت گردی کیخلاف جنگ میں پاکستان کی بھرپور حمایت کرتے ہیں۔\nیانگ یونڈونگ نے کہا کہ چین امن و استحکام کی بحالی کیلئے پاکستان کو مکمل مدد فراہم کرتا ہے، امید ہے پاک بھارت مذاکرات سے تنازعات کو حل کریں گے۔\nچینی قونصل جنرل کا کہنا تھا کہ مذاکرات پاکستان اور بھارت سمیت پورے خطے کے مفاد میں ہیں، امن واستحکام کو برقرار رکھنے کیلئے پاکستان کیساتھ ملکر کام کریں گے۔\nان کا مزید کہنا تھا کہ سی پیک منصوبے کے تحت بلوچستان میں مائننگ سمیت دیگر شعبوں پر کام کرینگے، گوادر پورٹ اور نیو گوادر ایئرپورٹ اہم منصوبے ہیں۔\nچین پاکستان اور بھارت کے درمیان سیزفائر کو مستقل بنانے کیلئے متحرک",
        "published_date": "Fri, 23 May 2025 03:38:53 UTC",
        "source": "ARY Urdu"
    },
    {
        "guid": "https://urdu.arynews.tv/psl-10-eliminator-karachi-kings-v-lahore-qalandar/",
        "title": "لاہور قلندرز نے کراچی کنگز کو ہرا کر پی ایس ایل 10 سے باہر کردیا",
        "link": "https://urdu.arynews.tv/psl-10-eliminator-karachi-kings-v-lahore-qalandar/",
        "image_url": "https://urdu.arynews.tv/wp-content/uploads/2025/05/psl-10-32.jpg",
        "article": "پی ایس ایل 10 کے ایلی منیٹر میں لاہور قلندرز نے کراچی کنگز کو 6 وکٹوں سے شکست دے کر ایونٹ سے باہر کردیا۔\nلاہور کے قذافی اسٹیڈیم میں کھیلے گئے میچ میں لاہور قلندرز نے کراچی کنگز کی جانب سے دیا جانے والا 191 رنز کا ہدف 18.4 اوورز میں 4 وکٹوں کے نقصان پر حاصل کرلیا، قلندرز کا ایلی منیٹر 2 میں اسلام آباد یونائیٹڈ سے مقابلہ ہوگا اور جیتنے والی ٹیم کوئٹہ گلیڈی ایٹرز سے فائنل کھیلے گی۔\nعبداللہ شفیق نے 35 گیندوں پر 65 رنز کی شاندار اننگز کھیلی، اوپنر فخر زمان 47 رنز بنا کر نمایاں رہے، محمد نعیم 14 رنز بنا کر آؤٹ ہوئے۔\n\nکوشل پریرا 30 رنز بنا کر آؤٹ ہوئے، بھنوکا راجا پکسا23 رنز بنا کر ناٹ آؤٹ رہے۔\nکراچی کنگز کی جانب سے حسن علی نے دو کھلاڑیوں کو آؤٹ کیا، میر حمزہ اور فواد علی نے ایک، ایک وکٹ حاصل کی۔\n کراچی کنگز نے پہلے بیٹنگ کرتے ہوئے مقررہ اوورز میں 8 وکٹوں کے نقصان پر 190 رنز بنائے اور قلندرز کو جیت کے لیے 191 رنز کا ہدف دیا تھا۔\nکپتان ڈیوڈ وارنر نے 52 گیندوں پر 75 رنز کی شاندار اننگز کھیلی جس میں 8 چوکے اور تین چھکے شامل تھے، قلندرز کی جانب سے ڈیوڈ وارنر کے دو کیچز بھی ڈراپ کیے گئے، خوشدل شاہ 27 رنز بنا کر ناٹ آؤٹ رہے۔\n\nعرفان خان نیازی 18 رنز بناسکے۔ ٹم سائفرٹ 16 اور جیمز ونس 4 رنز بنا کر پویلین لوٹ گئے، سعد بیگ 11 اور محمد نبی 16 رنز بنا کر آؤٹ ہوئے۔\nحارث رؤف نے تین کھلاڑیوں کو آؤٹ کیا، شاہین آفریدی نے دو، زمان خان اور شکیب الحسن نے ایک، ایک وکٹ حاصل کی۔\nکنگز کے کپتان ڈیوڈ وارنر نے ٹاس جیت کر شاہین آفریدی الیون کو پہلے بولنگ کی دعوت دی تھی۔\nایلی منیٹر ہارنے والی ٹیم کو خالی ہاتھ گھر لوٹنا پڑے گا جبکہ فاتح ٹیم دوسرے کوالیفائر میں اسلام آباد یونائیٹڈ سے ٹکرائے گی۔\n\nواضح رہے کہ گزشتہ روز کھیلے گئے پہلے کوالیفائر میں کوئٹہ گلیڈی ایٹرز نے اسلام آباد یونائیٹڈ کو شکست دے کر فائنل کی ٹکٹ کنفرم کرلی ہے۔\nہیڈ ٹو ہیڈ مقابلوں میں دونوں ٹیموں نے 21 میچز کھیلے کراچی نے 14 جبکہ لاہور قلندرز نے 7 میچوں میں کامیابی حاصل کی ہے، آخری 7 میچوں میں کراچی نے 6 میچ جیتے ہیں جبکہ لاہور قلندرز صرف ایک میچ جیت سکے ہیں۔",
        "published_date": "Fri, 23 May 2025 03:38:53 UTC",
        "source": "ARY Urdu"
    },
    {
        "guid": "https://urdu.arynews.tv/4-youths-gilgit-baltistan-from-gujarat-go-missing/",
        "title": "گجرات سے سیروسیاحت کیلئے گلگت بلتستان آنے والے 4 نوجوان لاپتہ",
        "link": "https://urdu.arynews.tv/4-youths-gilgit-baltistan-from-gujarat-go-missing/",
        "image_url": "https://urdu.arynews.tv/wp-content/uploads/2025/05/Missing-4-Youths.jpg",
        "article": "گلگت: گجرات سے سیروسیاحت کیلئے گلگت بلتستان آنے والے 4 نوجوان لاپتہ ہوگئے، آخری بار یہ تمام افراد 16 مئی کو دیکھے گئے تھے۔\nتفصیلات کے مطابق گلگت بلتستان سیروتفریح کےلیے آنے والے گجرات کے 4 نوجوان تقریباً چھ دنوں سے لاپتہ ہیں، ترجمان جی بی حکومت نے بتایا کہ نوجوان 16 مئی سے لاپتہ ہیں، صوبائی حکومت نے اسکا نوٹس لےلیا ہے۔\n \nوزیراعلیٰ گلگت بلتستان حاجی گلبرخان نے اس سلسلے میں آئی جی اور سیکریٹری داخلہ کو ہدایات جاری کردی ہیں۔\nترجمان جی بی نے بتایا کہ وزیراعلیٰ نے لاپتہ نوجوانوں کی تلاش میں تمام وسائل بروئےکار لانے کی ہدایت کی ہے، ٹورسٹ پولیس اور ریسکیو 1122 کا عملہ لاپتہ افراد کی تلاش میں مصروف ہے۔\nپاکستان میں لاپتہ افراد کے حوالے سے پھیلایا جانے والا پروپیگنڈا اور اس کے اصل حقائق",
        "published_date": "Fri, 23 May 2025 03:38:54 UTC",
        "source": "ARY Urdu"
    },
    {
        "guid": "3c776b0317bda603b93444e6db4bd86f",
        "title": "پنجاب بھر میں مویشی منڈیوں کے سکیورٹی انتظامات مکمل، 4000 سے زائد پولیس اہلکار تعینات",
        "link": "https://www.express.pk/story/2762696/punjab-bhar-mein-maweshi-mandiyon-ke-security-intizamaa-mukammal-4000-se-zayed-police-ahelkaar-tainaat-2762696/",
        "image_url": "https://img.express.pk/logo/expresslogo.webp",
        "article": "عیدالاضحیٰ کی آمد کے پیش نظر پنجاب بھر میں مویشی منڈیاں سج گئی ہیں، جبکہ سکیورٹی کے فول پروف انتظامات مکمل کر لیے گئے ہیں۔ \nترجمان پنجاب پولیس کے مطابق صوبہ بھر میں قائم 230 مویشی منڈیوں پر مجموعی طور پر 4000 سے زائد افسران اور اہلکار سکیورٹی کے فرائض سرانجام دے رہے ہیں۔\nلاہور میں 11 مویشی منڈیوں کی سکیورٹی کے لیے 1000 پولیس افسران اور جوان تعینات کیے گئے ہیں۔ آئی جی پنجاب ڈاکٹر عثمان انور کے مطابق بیوپاریوں اور شہریوں کی جان و مال کے تحفظ کو یقینی بنانے کے لیے جامع اور مؤثر حکمت عملی وضع کی گئی ہے۔\nآئی جی پنجاب نے ہدایت کی ہے کہ ضلعی انتظامیہ کی منظوری کے بغیر کسی بھی جگہ مویشی منڈی لگانے کی اجازت نہ دی جائے، اور غیر قانونی منڈیوں و سیل پوائنٹس کے خلاف سخت قانونی کارروائی عمل میں لائی جائے۔\nشہریوں کو نوسربازوں، جیب تراشوں اور جرائم پیشہ عناصر سے بچانے کے لیے مربوط پٹرولنگ پلان بھی تیار کیا گیا ہے۔\nپنجاب پولیس کے مطابق ڈولفن اسکواڈ، پولیس رسپانس یونٹ اور دیگر سکیورٹی فورسز پر مشتمل 284 پٹرولنگ ٹیمیں صوبے بھر میں مویشی منڈیوں کے اطراف موثر گشت کریں گی۔\nمزید پڑھیں: لاہور مویشی منڈی میں جعلی کرنسی استعمال کرنے والا ملزم گرفتار\nشیخوپورہ ریجن میں 26 منڈیاں قائم کی گئی ہیں اور 200 افسران و اہلکار سیکیورٹی پر تعینات ہیں، گوجرانوالہ ریجن میں 41 منڈیوں پر سیکیورٹی کیلیے 600 اہلکار اپنے فرائض انجام دے رہے ہیں۔\nراولپنڈی ریجن میں قائم کی جانے والی 15 مویشی منڈیوں کی سیکیورٹی کیلیے 250 سے زائد اہلکار تعینات ہیں، سرگودھا ریجن کی 24 منڈیوں کے لیے 200 اہلکار اور فیصل آباد کی 19 منڈیوں کے لیے 600 سے زائد اہلکار سیکیورٹی پر مامور ہیں۔\nملتان کی 26 مویشی منڈیوں کے لیے 400 سے زائد اہلکار اپنے فرائض انجام دیں گے جبکہ ساہیوال کی 11 منڈیوں کی سیکیورٹی کیلیے 200 سے زائد اہلکار تعینات ہیں۔\nعیدالاضحیٰ  کی مناسبت سے بہاولپور میں قائم 35 مویشی منڈیوں کی حفاظت کیلیے 300 سے زائد اہلکار اور ڈی جی خان میں 22 مویشی منڈیوں کی سیکیورٹی کے لیے 200 سے زائد اہلکار تعینات کیے گئے ہیں۔\nآئی جی پنجاب نے تمام ریجنل پولیس افسران کو ہدایت کی ہے کہ سکیورٹی پلان پر مکمل عمل درآمد کو یقینی بنایا جائے اور عوام کی سہولت کے لیے ہر ممکن اقدامات کیے جائیں۔",
        "published_date": "Fri, 23 May 2025 03:38:55 UTC",
        "source": "Express Urdu"
    },
    {
        "guid": "6d494f48758ca3ba00846e16af563f7e",
        "title": "کراچی، گلشن معمار میں شوہر کی فائرنگ سے بیوی ہلاک",
        "link": "https://www.express.pk/story/2762695/karachi-gulshan-maimaar-mein-shohar-ki-firing-se-biwi-halaak-2762695/",
        "image_url": "https://img.express.pk/logo/expresslogo.webp",
        "article": "شہر قائد میں گلشن معمار کے علاقے ملا عیسیٰ گوٹھ معمار میں شوہر کی فائرنگ سے بیوی جاں بحق ہوگئی۔\nجاں بحق ہونے والی خاتون کی لاش ایدھی ایمبولینس کے ذریعے عباسی شہید اسپتال  منتقل کی گئی۔\nترجمان کراچی پولیس کے مطابق مقتولہ کی شناخت 22 سالہ اقصیٰ سولنگی کے نام سے کی گئی، مقتولہ کے ماموں انور علی سولنگی نے ایکسپریس کو بتایا کہ مقتولہ کو اس کے شوہر اسماعیل چنہ نے تشدد کا نشانہ بنانے کے بعد سر پر گولی مار کر قتل کر دیا۔\nاطلاع ملنے پر پولیس موقع پر پہنچ گئی اور ملزم کو آلہ قتل ( پستول ) سمیت حراست میں لے کر تھانے منتقل کیا۔\nانور علی سولنگی نے بتایا کہ مقتولہ نے تقریباً 6 ماہ قبل اسماعیل چنہ سے اپنے گھر والوں کی اجازت کے بغیر محبت کی شادی کی تھی جبکہ اسماعیل پہلے سے شادی شدہ اور چار بچوں کا باپ ہے۔\nمزید پڑھیں: کراچی، فلیٹ سے خاتون کی پرانی لاش برآمد، ورشہ جعفری کے نام سے شناخت\nانہوں نے قتل کی وجہ بتائی کہ اسماعیل سولنگی کا گھر دو منزلہ ہے ، اسماعیل  کی پہلی بیوی اپنے چاروں بچوں ، ساس ، سسر ، دیور اور نندوں کے ہمراہ گراؤنڈ فلور پر جبکہ اقصیٰ کا کمرہ بالائی منزل پر ہے۔\nواقعے سے پہلے اقصیٰ کے ساس اسے گھر کے کسی کام کے سلسلے میں اپنے ساتھ نیچے لے گئی تھی جب اسماعیل گھر آیا تو وہ اقصیٰ کو نیچے دیکھ کر آگ بگولہ ہوگیا اور اسے اوپر لے جا کر بہیمانہ تشدد کا نشانہ بنایا اس نے نازیبا الفاظ استعمال کرتے ہوئے کہا کہ تم میری اجازت کے بغیر نیچے کیوں گئیں وہاں میرے بھائی بھی موجود ہیں جن کی نیت خراب ہے۔\nملزم کا جب تشدد سے دل نہیں بھرا تو اس نے پستول نکال کر اقصیٰ کے سر پر گولی مار کر قتل کر دیا ، انہوں نے بتایا کہ ملزم اسماعیل لینڈ گریبر ہے جو ملا عسیٰ گوٹھ میں زمینوں پر قبضے کر فروخت کرنے کا کام کرتا ہے۔",
        "published_date": "Fri, 23 May 2025 03:38:55 UTC",
        "source": "Express Urdu"
    },
    {
        "guid": "37162d26542f233566e5bbf72780e930",
        "title": "نیو کراچی میں مبینہ پولیس مقابلہ، ایک ڈاکو زخمی حالت میں گرفتار",
        "link": "https://www.express.pk/story/2762694/new-karachi-mein-mobayyana-police-muqaabla-aik-daku-zakhmi-haalat-mein-girftar-2762694/",
        "image_url": "https://img.express.pk/logo/expresslogo.webp",
        "article": "نیو کراچی پولیس نے جمعرات اور جمعہ کی درمیانی شب سیکٹر 11/D، سیون ڈے چرچ کے قریب مبینہ پولیس مقابلے کے بعد ایک ڈاکو کو زخمی حالت میں گرفتار کر لیا۔ \nپولیس ترجمان کے مطابق، زخمی ڈاکو کو فوری طور پر طبی امداد کے لیے عباسی شہید اسپتال منتقل کر دیا گیا۔\nمزید پڑھیں: لیاری میں مبینہ پولیس مقابلہ، خطرناک گروپ کا اہم کارندہ گرفتار\nگرفتار ملزم کی شناخت 32 سالہ محمد شبیر ولد گلزار احمد کے طور پر ہوئی ہے، جب کہ اس کا ایک ساتھی موقع سے فرار ہونے میں کامیاب ہوگیا، جس کی تلاش جاری ہے۔\nپولیس نے گرفتار ملزم کے قبضے سے ایک پستول بمعہ گولیاں، دو موبائل فونز، نقد رقم اور ایک موٹرسائیکل برآمد کی ہے۔",
        "published_date": "Fri, 23 May 2025 03:38:55 UTC",
        "source": "Express Urdu"
    },
    {
        "guid": "e6f95ac41cd5d5bc636889b56fe3de3f",
        "title": "ایف آئی اے، بختیار چنا، مسعود نعیم، سمیع الرحمن کی ڈائریکٹر کے عہدے پر ترقی",
        "link": "https://www.express.pk/story/2762692/fia-bukhtiar-chuna-masood-naeem-sami-al-rehman-ki-director-ke-ohday-par-taraqqi-2762692/",
        "image_url": "https://img.express.pk/logo/expresslogo.webp",
        "article": "ایف آئی اے کے 3 افسران کو گریڈ 20 میں ڈائریکٹر کے عہدے پر ترقی دیدی گئی ، ترقی پانے والوں میں بختیار احمد چنا، مسعود نعیم اور سمیع الرحمن جامی شامل ہیں.\nدوسری جانب ڈائریکٹر جنرل کی منظوری سے ایف آئی اے میں دس افسران کے تقررو تبادلے بھی کیے گیے ہیں.\nان افسران میں محمد بہرام خان ( پولیس گروپ ۔گریڈ 19 ) ڈائریکٹر بلوچستان تعینات ، ڈپٹی ڈائریکٹر طارق محمود کو بہاولپور سے فیصل آباد ،ڈپٹی ڈائریکٹر رب نواز کو ایف آئی اے اکیڈمی سے بہاولپور تبادلہ کیا گیاہے۔\nمزید پڑھیں: ایف آئی اے کے سربراہ کو تبدیل کردیا گیا\nڈپٹی ڈائریکٹر سراج الدین کو ہیڈ کواٹر سے ایف آئی اے اکیڈمی ،ڈپٹی ڈائریکٹر جمال احمد کو ہیڈ کواٹر سے ایف آئی اے اکیڈمی ، ڈپٹی ڈائریکٹر ریاض خان کو کاونٹر ٹیرارزم ونگ سے اینٹی منی لانڈرنگ سیل ،ڈپٹی ڈائریکٹر حسن سجاد کو اینٹی منی لانڈرنگ سے کاونٹر ٹیرارزم ونگ، ڈپٹی ڈائریکٹر اعجاز احمد کو اینٹی کرپشن بلوچستان سے انسانی سمگلنگ سیل لاہور تبدیل کیاگیا ہے۔",
        "published_date": "Fri, 23 May 2025 03:38:57 UTC",
        "source": "Express Urdu"
    },
    {
        "guid": "afa0e298ce6341618630b3741fb7e217",
        "title": "باہر بیٹھے پی ٹی آئی کے چند لوگ برا بھلا کہتے ہیں، ناصر بٹ",
        "link": "https://www.express.pk/story/2762691/bahar-baithy-pi-tea-aayi-ke-chand-log-bura-bhala-kehte-hain-nasir-butt-2762691/",
        "image_url": "https://img.express.pk/logo/expresslogo.webp",
        "article": "رہنما تحریک انصاف فیصل چوہدری کا کہنا ہے کہ جب ہندوستان نے پاکستان پر حملہ کیا تو پاکستان تحریک انصاف کے لیڈر عمران خان صاحب نے پہلگام اٹیک کے بعد جیل سے مودی کو للکارا اور جو تھرڈ پارٹی انیلیسس ہے، وہ بھی پاکستان کے اور یہ کسی پر احسان نہیں ہے، ہندوستان پاکستان پر حملہ کریگا میرے بچوں کو میرے شہریوں کو شہید کرے گا، میرے جوانوں کو شہید کرے گا تو ہمیں اگر مگر کے بغیر اپنی فوج کے ساتھ کھڑا ہونا ہے۔ \nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ ہماری فوج نے یہ جنگ جیتی ہے یہ معرکہ جیتا ہے، عاصم منیر نے بہت بہادری سے لیڈ کیا ہے، اس میں کسی کو کوئی دوسری رائے رکھنے کی ضرورت نہیں ہے۔ \nرہنما مسلم لیگ (ن) ناصر بٹ نے کہا کہ میں فیصل چوہدری کی بات کو سراہتا ہوں کہ پی ٹی آئی ان مشکل حالات میں اور ان کو یہ کرنا چاہیے، مجھے سمجھ نہیں آتی کہ کیوں لوگوں کے ذہن میں یہ چیز ڈال دی ہے کہ پی ٹی آئی اس پر خوش نہیں ہے یہ تو اپنے ملک کی بات تھی یہ تو ایک ہونے کی بات تھی، اس پر تو ہمارے ڈیفرنس ختم ہو جانے چاہییں تھے اور یہ ہوا، چند لوگ جو کہتے ہیں کہ ہم پی ٹی آئی کے ہیں وہ جو باہر بیٹھے ہوئے ہیں برا بھلا کہتے ہیں، میرا خیال ہے کہ اس پر بھی ایک ٹویٹ ہو جانی چاہیے، ان کو عمران اون نہ کرے کہ یہ ہمارے لوگ نہیں ہیں ابھی تک وہ لوگ باز نہیں آئے۔ \nدفاعی تجزیہ کار (ر) ایئرمارشل سعید محمد خان نے کہا کہ جب 10 مئی کو معرکہ حق ختم ہوا تھا تو اگر آپ کو یاد ہو انڈیا کے وزیراعظم مودی نے کہا تھا کہ ہم نے آپریشن سندور میں صرف وقفہ کیا ہے اور یہ آپریشن چلتا رہے گا، آپریشن سندور کے جو پہلے چار دن تھے وہ سب کنوینشنل وار فیئر کے ڈومین میں پاکستان کو ٹیسٹ کرنے کی کوشش کی تھی کہ وہ کیا تھریش ہولڈ ہے جس کے اوپر ہم پاکستان کو لیکر جا سکتے ہیں اور اس کا نقصان کر سکتے ہیں لیکن پاکستانی ڈیفنس فورسز خاص طور پر پاکستان ایئرفورس نے ان کو جس طرح بتایا کہ ایون وہ جو سوچتے ہیں وہ بھی ہمارے لیے بہت ہے، ہم نے ان کو جورسپانس دیا وہ ان کی توقعات سے بہت زیادہ تھا اور ان کو بہت زیادہ نقصان ہوا۔",
        "published_date": "Fri, 23 May 2025 03:38:57 UTC",
        "source": "Express Urdu"
    },
    {
        "guid": "b3b87c8c46971dd5eb1355e9fec7e31f",
        "title": "کاٹن ایئر 2024-25 میں مجموعی پیداوار 55 لاکھ گانٹھ رپورٹ",
        "link": "https://www.express.pk/story/2762690/cotton-air-2024-25-mein-majmoi-pedawar-55-laakh-ganth-report-2762690/",
        "image_url": "https://img.express.pk/logo/expresslogo.webp",
        "article": "فیڈرل کمیٹی آن ایگریکلچر کے بعد نیشنل اکاؤنٹس کمیٹی کی گزشتہ2 سال سے جاری کردہ کپاس کی زمینی حقائق کے برعکس مجموعی قومی پیداوار کے مضحکہ خیز اعدادو شمار کے باعث مقامی کاٹن سیکٹر میں تشویش کی لہر پائی جا رہی ہے۔ \nفیڈرل کمیٹی آن ایگریکلچر کی جانب سے گذشتہ10سال سے کپاس کی کاشت اور پیداواری ہدف سے متعلق اعدادوشمار حقیقت کے برعکس ثابت ہوئے ہیں جو پورے کاٹن سیکٹر کے لیے تشویش کا باعث بن گئے ہیں۔ \nچیئرمین کاٹن جنرز فورم احسان الحق نے بتایا کہ پاکستان کاٹن جنرز ایسوسی ایشن کی جانب سے کاٹن ایئر 2023-24 کے دوران کپاس کی مجموعی ملکی پیداوار 84 لاکھ گانٹھ رپورٹ کی گئی تھی جبکہ این اے سی کی جانب سے یہ پیداوار ایک کروڑ 2 لاکھ 20 ہزار گانٹھیں بتائی گئی ہے۔ \nمزید پڑھیں: کاٹن سیکٹر میں بحران کے باعث کپاس کی کاشت کا مومینٹم نہ بن سکا\nپی سی جی اے کی جانب سے کاٹن ایئر 2024-25 کے دوران کپاس کی مجموعی قومی پیداوار55 لاکھ گانٹھ رپورٹ کی گئی ہے جبکہ این اے سی نے یہ پیداوار 70 لاکھ 80 ہزار گانٹھ رپورٹ کی ہے جس کے باعث کاٹن انڈسٹری اور تمام متعلقہ اسٹیک ہولڈرز میں تشویش دیکھی جا رہی ہے۔\nانھوں نے بتایا کہ ایف سی اے اور این اے سی کی جانب سے جاری ہونے والے غلط اعداد و شمار کے باعث کاٹن اسٹیک ہولڈرزکو کاشت، درآمدات اور قیمتوں کے تعین اور حکمت عملی کی مرتب کرنے میں مشکلات کا سامنا کرنا پڑرہا ہے۔",
        "published_date": "Fri, 23 May 2025 03:38:57 UTC",
        "source": "Express Urdu"
    },
    {
        "guid": "910d2c9860fd8e3c8bf4bc7a36d30a2e",
        "title": "پارلیمانی کمیٹی کی تجویز بڑی امپورٹنٹ، قوم ایک پیج پر ہے",
        "link": "https://www.express.pk/story/2762689/parlimani-committee-ki-tajweez-barri-important-qoum-aik-page-par-hai-2762689/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ پارلیمانی کمیٹی کی تجویز بڑی امپورٹنٹ ہے اس کی وجہ یہ ہے کہ ہم اس پر ڈسکس کر رہے ہیں کہ اس وقت ماحول بنا ہوا ہے ہم آہنگی کا، پوری قوم بھی آپ کو ایک پیج پر نظر آتی ہے، ظاہر ہے جب ملکی دفاع کا ایشو ہو گا ایڈیا کی جارحیت ہو گی تو اس قوم کااسی طرح کا رسپانس آئے گا اس میں تو کئی شک نہیں ہے۔ \nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہاکہ ایک تشویش کی لہر مجھے نہیں پتہ کیوں (ن) لیگ کی صفوں میں اس وقت بڑی تیزی اور شدت سے دوڑ رہی ہے، ایک عجیب سا خوف مجھے (ن) لیگ کی صفوں میںاس وقت دوڑتا ہوا نظر آ رہا ہے۔ \nتجزیہ کار فیصل حسین نے کہا کہ اس وقت ہماری جو فوجی لیڈرشپ ہے اس کی گفتگو اور عمل میں کوئی فرق نہیں ہے، استعداد ہے اس کے حوالے سے فوجی لیڈر شپ کے جو جو دعوے ہیں وہ بالکل سو فیصد درست ثابت ہوئے ہیں۔ \nتجزیہ کار خالد قیوم نے کہا کہ جس طرح بھارت کے ساتھ جنگ میں پوری قوم، چوبیس کروڑ عوام، اور پاکستان کی تمام سیاسی جماعتیں اپنے اختلافات کے باوجود افواج پاکستان کے ساتھ کھڑی تھیں، سیاسی جماعتوں کے درمیان مفاہمت کا ایک ماحول تھا، یکجہتی اور اتحاد کا ایک پیغام گیا میں سمجھتا ہوں کہ اب بھی پارلیمان کے اندر ایک پارلیمانی کمیٹی ضرور تشکیل ہونی چاہیے۔\nتجزیہ کار عامر الیاس رانا نے کہا کہ دیکھیں بات یہ ہے کہ کور کمانڈرز نے سیاسی قیادت کے جو دوراندیشی ہے اور اس کی رہنمائی کو خراج تحسین پیش کیا ہے، ساتھ ہی انھوں نے کہا کہ پاکستان کے عوام ہماری طاقت کا سرچشمہ ہیں، تجزیہ کار محمد الیاس نے کہا کہ دہشت گردی سے نمٹنے کے لیے پارلیمانی کمیٹی کی اس وقت جو تجویز سامنے آئی ہے یہ بڑی اہم بات ہے کیونکہ اس وقت پوری قوم ایک پیج پر ہے، پوری قوم ایک ساتھ ہے، پاک فوج کے ساتھ ہے۔",
        "published_date": "Fri, 23 May 2025 03:38:58 UTC",
        "source": "Express Urdu"
    },
    {
        "guid": "42ebe0906754e7fa8784756a378a378c",
        "title": "کوٹری، تین بچوں کی ماں سے شادی نہ ہونے پر نوجوان نے دریا میں چھلانگ لگا دی",
        "link": "https://www.express.pk/story/2762688/kotri-teen-bachon-ki-maa-se-shadi-nah-honay-par-nojawan-ne-darya-mein-chhalang-laga-di-2762688/",
        "image_url": "https://img.express.pk/logo/expresslogo.webp",
        "article": "کوٹری میں ایک نوجوان نے مبینہ طور پر پسند کی شادی نہ ہونے پر دل برداشتہ ہو کر دریائے سندھ میں چھلانگ لگا دی۔\nواقعے کے بعد ریسکیو 1122 کے غوطہ خوروں نے فوری طور پر تلاش کا عمل شروع کر دیا ہے۔\nریسکیو ذرائع کے مطابق، چھلانگ لگانے والے نوجوان کی شناخت فرید خان ولد فرقان خان کے نام سے ہوئی ہے۔ عینی شاہدین کا کہنا ہے کہ فرید خان اپنے والد کے ساتھ موٹرسائیکل پر اپنے گھر، خدا کی بستی کوٹری، جا رہا تھا۔\nجیسے ہی وہ کوٹری پل پر پہنچے، نوجوان نے اچانک موٹرسائیکل سے اتر کر دریائے سندھ میں چھلانگ لگا دی۔\nمزید پڑھیں: حیدرآباد اور کوٹری سے خاتون سمیت پانچ لاوارث لاشیں برآمد\nنوجوان کے والد نے بتایا کہ فرید خان تین بچوں کی ماں سے محبت کرتا تھا اور مسلسل اس سے شادی کے لیے اصرار کر رہا تھا، واپسی کے دوران بھی دونوں کے درمیان اسی معاملے پر بحث جاری تھی۔\nواقعے کی اطلاع ملتے ہی کوٹری پولیس بھی موقع پر پہنچ گئی اور ریسکیو ٹیم کے ساتھ مل کر مزید کارروائی میں مصروف ہے۔\nغوطہ خوروں کی جانب سے دریائے سندھ میں نوجوان کی تلاش کا عمل جاری ہے، تاہم تاحال اس کا سراغ نہیں لگایا جا سکا۔",
        "published_date": "Fri, 23 May 2025 03:38:58 UTC",
        "source": "Express Urdu"
    },
    {
        "guid": "3ad56e4c42ffb756e5e38734870baac5",
        "title": "اولمپکس گولڈ میڈلسٹ ارشد ندیم ایشین ایتھلیٹکس چیمپئن شپ میں شرکت کے لیے جنوبی کوریا روانہ",
        "link": "https://www.express.pk/story/2762686/olympics-gold-medalist-arshad-nadim-asian-aythlitks-championship-mein-shirkat-ke-liye-janoobi-korea-rawana-2762686/",
        "image_url": "https://img.express.pk/logo/expresslogo.webp",
        "article": "پاکستان کے عالمی شہرت یافتہ جیولن تھرو اتھلیٹ اور اولمپکس گولڈ میڈلسٹ ارشد ندیم ایشین ایتھلیٹکس چیمپئن شپ میں شرکت کے لیے جنوبی کوریا روانہ ہو گئے ہیں۔\nیہ ایونٹ ارشد ندیم کی پیرس اولمپکس کے بعد پہلی بین الاقوامی مقابلہ جاتی شرکت ہوگی، جس کے لیے نہ صرف پاکستانی شائقین بلکہ عالمی کھیلوں کے حلقوں کی نظریں بھی ان پر مرکوز ہیں۔\nارشد ندیم جنوبی کوریا میں ہونے والی ایشین ایتھلیٹکس چیمپئن شپ میں پاکستان کی نمائندگی کریں گے، جہاں وہ جیولن تھرو کے مقابلوں میں ایک بار پھر اپنی مہارت کا مظاہرہ کریں گے۔\nمزید پڑھیں: پہلگام واقعہ؛ بھارت نے ارشد ندیم کا اکاؤنٹ بھی بلاک کردیا\nان کی شرکت سے نہ صرف پاکستان کے میڈل جیتنے کے امکانات روشن ہوئے ہیں بلکہ یہ ایونٹ ان کی فٹنس اور فارم کا بھی اہم امتحان ہوگا۔\nواضح رہے کہ ارشد ندیم نے پیرس اولمپکس میں شاندار کارکردگی دکھاتے ہوئے پاکستان کے لیے گولڈ میڈل حاصل کیا تھا، جس کے بعد وہ دنیا بھر میں ایک سپر اسٹار اتھلیٹ کے طور پر ابھرے ہیں۔",
        "published_date": "Fri, 23 May 2025 03:38:58 UTC",
        "source": "Express Urdu"
    },
    {
        "guid": "977ecf61193579cfd0226e0acdcfb053",
        "title": "محمد رفیع \t(دوسرا اور آخری حصہ)",
        "link": "https://www.express.pk/story/2762685/mohammad-rafi-dosra-aur-aakhri-hissa-2762685/",
        "image_url": "https://img.express.pk/logo/expresslogo.webp",
        "article": "ٹاپ کے ہیرو مثلاً دلیپ کمار، ششی کپور، شمی کپور اور راج کمار سبھی یہ چاہتے تھے کہ رفیع صاحب ہی ان کے لیے گیت گائیں اور سبھی میوزک ڈائریکٹر بھی رفیع صاحب ہی کو لینا چاہتے تھے۔ جیسے او پی نیئر، نوشاد، روی، لکشمی کانت پیارے لال، شنکر جے کشن اور دوسرے سنگیت کار۔ لکشمی کانت اور پیارے لال کا تعلق بھی بہت پرانا تھا، ایک بار ایسا ہوا کہ رفیع صاحب کے پاس یہ دونوں موسیقار آئے اور ان سے کہا کہ ہم ابھی فلمی دنیا میں نئے ہیں اور ہمارے پاس زیادہ پیسے بھی نہیں ہیں، اگر آپ ایک گیت گا دیں گے تو ہماری فلم بھی ہٹ ہو جائے گی۔ رفیع صاحب نے دھن سنی، انھیں پسند آئی، لہٰذا انھوں نے گانا ریکارڈ کروا دیا، ریکارڈنگ کے بعد لکشمی کانت نے ایک ہزار روپے لفافے میں رکھ کر ان کی نذر کیے۔ رفیع صاحب نے لفافہ کھولے بغیر دونوں بھائیوں کو لفافہ واپس کرتے ہوئے کہا ’’میری طرف سے اس کی مٹھائی کھا لینا اور ہمیشہ مل بانٹ کر کھانا۔‘‘ دونوں بھائی ہمیشہ یہ کہتے رہے کہ ’’ رفیع صاحب جیسا مہان کوئی دوسرا نہیں۔‘‘\nرفیع صاحب کے کل گانوں کی تعداد ہے 4,500۔ انھوں نے ایک بار ایک موسیقار سے کہا کہ وہ بھجن بھی گانا چاہتے ہیں، انھوں نے چند بھجن گا کر انھیں سنائے اور کہا کہ ان بھجنوں کو کسی نہ کسی فلم میں استعمال کر لیں۔ ایسا ہی ہوا۔ فلم ’’ بیجو باورا‘‘ میں سبھی گیت محمد رفیع ہی نے گائے، اس فلم کے تمام گانے ہٹ ہوئے خاص کر یہ گیت:\n 1۔ او! دنیا کے رکھوالے سن درد بھرے میرے نالے\n2۔ تُو گنگا کی موج میں جمنا کا دھارا\n3۔ جھولے میں پون کے آئی بہار\n4۔ من تڑپت ہری درشن کو آج\nاور ایک کلاسیکل گیت بھی بڑا مشہور ہوا۔ بیجو باورا کے گیارہ کے گیارہ گیت گلی گلی بجنے لگے۔ نوشاد صاحب کی ہر فلم کے گانے اسی طرح مقبول ہوتے تھے، لیکن ’’ بیجو باورا‘‘ کا یہ گیت بھی بہت مقبول ہوا اور گلی گلی ریڈیو سے بجنے لگا۔\nانسان بنو کر لو بھلائی کا کوئی کام\nدنیا سے چلے جاؤ گے رہ جائے گا بس نام\nیہ فلم 1952 میں بنی تھی، اس فلم میں شمشاد بیگم نے بھی گیت گائے تھے۔ رفیع صاحب کے بے شمار گیت ایسے ہیں جو برابر ریڈیو سیلون سے بجتے رہے۔ بناکا گیت مالا میں ٹاپ پر زیادہ تر رفیع صاحب کے گانے ہوا کرتے تھے جیسے فلم ’’شعلہ و شبنم‘‘ کا یہ گیت:\nجانے کیا ڈھونڈتی رہتی ہیں یہ آنکھیں مجھ میں\nراکھ کے ڈھیر میں شعلہ ہے نہ چنگاری ہے\nفلم ’’ہیر رانجھا‘‘ کا یہ گیت بھی گلی گلی بجتا تھا:\nیہ دنیا یہ محفل میرے کام کی نہیں\nکس کو سناؤں حالِ دل بے قرار کا\nبجھتا ہوا چراغ ہوں اپنے مزار کا\nیا شنکر جے کشن کے سنگیت میں یہ گیت:\nمیں زندگی میں ہر دم روتا ہی رہا ہوں\nروتا ہی رہا ہوں تڑپتا ہی رہا ہوں\n……٭……\nمیرا یار بنا ہے دولہا اور پھول کھلے ہیں دل کے\nمیری بھی شادی ہو جائے دعا کرو سب مل کے\nیا فلم ’’پیاسا‘‘ میں رفیع صاحب نے جانی واکر کو بھی اپنی آواز دی:\nسر جو تیرا چکرائے یا دل ڈوبا جائے\nآ جا پیارے پاس ہمارے کاہے گھبرائے\n1948 میں مہاتما گاندھی کے قتل کے بعد جو گیت گایا وہ بھی امر ہو گیا، اس گانے کے کئی ہزار ریکارڈ فروخت ہوئے، گیت یہ تھا:\nسنو سنو! اے دنیا والو! باپو کی یہ امر کہانی\nاس گیت کے موسیقار تھے حسن لال بھگت رام۔\nرفیع صاحب کے ساتھ ہر فلم ساز اور موسیقار کام کرنا چاہتا تھا، انھیں لگتا تھا کہ اگر رفیع صاحب گانا گائیں گے تو فلم ہٹ ہو جائے گی۔ انھوں نے اوپی نیئر کے لیے کل 200 گانے گائے جن میں ہر طرح کے گانے تھے۔ رال اینڈ رول بھی تھے اور نئی پیڑھی کی پسند بھی۔ ان کے علاوہ شنکر جے کشن کے لیے341 گیت گائے اور موسیقار روی کے لیے 130 گانے گائے۔\nاوپی نیئر سے رفیع صاحب کی بہت دوستی تھی، وہ کہتے تھے مجھے اوپی نیئر بنایا محمد رفیع نے، اگر وہ نہ ہوتے تو میں بھی نہ ہوتا۔ ایس۔ڈی برمن نے ان کی آواز گرودت اور دیو آنند کے لیے زیادہ استعمال کی۔ انھوں نے مست مولا گیت بھی گائے، موسیقار روی کا کہنا ہے کہ ’’رفیع صاحب کو کوئی بھی گانا دیجیے وہ اس خوبی سے گاتے ہیں کہ دیکھنے والوں کو یہ لگتا ہے جیسے اداکار گا رہا ہو۔ رفیع صاحب کو پہلا فلم فیئر ایوارڈ گرودت کی فلم ’’چودھویں کا چاند‘‘ پر ملا تھا، گیت یہ تھا:\nچودھویں کا چاند ہو یا آفتاب ہو\nجو بھی ہو تم خدا کی قسم لاجواب ہو\nانھیں نیشنل ایوارڈ اور پدم شری ایوارڈ سے بھی نوازا گیا۔ وہ وقت اور کام دونوں پابندی سے کرتے۔ موسیقار خیام رفیع صاحب کے بڑے معتقد تھے۔ ان کی بہو نے رفیع صاحب پر ایک کتاب بھی لکھی ہے۔ رفیع صاحب کسی قسم کا بھی نشہ نہیں کرتے تھے، نہ ہی وہ بالی وڈ کی رنگین محفلوں میں شریک ہوتے تھے۔ اسٹوڈیو سے گھر اور گھر سے اسٹوڈیو، یہی ان کی زندگی تھی۔ نماز اور روزے کی پابندی کرتے تھے، فلم ’’ کوہِ نور‘‘ میں ان کا ایک گانا آج تک مشہور ہے، گانے والے اس گیت کو گاتے ہیں، وہ گیت ہے:\nمدھو بن میں رادھیکا ناچے رے\nگردھر کی مرلیا باجے رے\nاس گیت کو ریکارڈ کرواتے وقت دلیپ کمارکی انگلیاں ستار بجانے سے زخمی ہوگئیں۔ فلم دیکھنے سے پتا چلتا ہے جیسے خود دلیپ صاحب گا رہے ہوں۔ 18 جنوری 1980 کو جب صرف پچپن سال کی عمر میں وہ اپنے خالق حقیقی سے جا ملے۔ خدا ان کو جنت الفردوس میں جگہ دے۔ (آمین)",
        "published_date": "Fri, 23 May 2025 03:39:01 UTC",
        "source": "Express Urdu"
    },
    {
        "guid": "d1fb8a84fd5e58da38e2ed312fca1f28",
        "title": "کیا سیاسی جنگ کا خاتمہ ممکن ہوسکے گا؟",
        "link": "https://www.express.pk/story/2762684/kya-siyasi-jang-ka-khatma-mumkin-ho-sake-ga-2762684/",
        "image_url": "https://img.express.pk/logo/expresslogo.webp",
        "article": "پاک بھارت سیز فائرکے بعد قومی سیاست میں جاری سیاسی کشمکش اور ٹکراؤ پر مبنی سیاست کا جو کھیل ہے، کیا اس کا خاتمہ ممکن ہوسکے گا۔ سیاسی اختلافات کے مقابلے میں سیاسی دشمنی یا ایک دوسرے کے سیاسی وجود کو تسلیم نہ کرنے کی روش نے پہلے سے موجود جمہوری، سیاسی،آئینی اور قانونی نظام کو اور زیادہ کمزور کردیا ہے۔\nاگرچہ پہلے سے موجود سیاسی تقسیم کے مضمرات ہم نے پاک بھارت کشیدگی کے دوران نہیں دیکھے اور سب فریقین نے اپنے تمام تراختلافات کو پس پشت ڈال کر ریاستی اور حکومتی نظام کے ساتھ جس یکجہتی کا مظاہرہ کیا وہ واقعی قابل دید ہے۔لیکن اس سے یہ خوش فہمی کہ پاکستان میں سیاسی تقسیم اب ختم ہوگئی ہے ، درست تجزیہ نہیں ہوگا۔\nاس وقت پاکستان کے داخلی مسائل جن میں سیاسی عدم استحکام،معیشت سے جڑے مسائل، سیکیورٹی اور دہشت گردی کا چیلنج شامل ہیں۔دو برسوں سے حکومت کا پی ٹی آئی سے ٹکراؤ ہے یا پھر یہ ایک دوسرے کے مدمقابل کھڑے ہیں۔\nاس کو محض سیاسی بحران تک محدود نہیں کیا جاسکتا کیونکہ مجموعی طور پر یہ ایک بڑا ریاستی سطح کا بحران ہے جہاں تمام اداروں کے درمیان بداعتمادی یا ٹکراؤ کا ماحول غالب ہے۔اس لیے اس مسئلہ کو سنجیدگی سے لینا ہوگا اور ایک ایسا مستقل علاج تلاش کرنا ہوگا جو ریاستی اور ادارہ جاتی نظام اور جمہوری نظام کو مضبوط کرے۔ایک ایسا نظام جو جمہوری بھی ہو اور جہاں آئین و قانون کی حکمرانی بھی ہو۔\n جو علاقائی یا عالمی صف بندی کی نئی شکلیں سامنے آرہی ہیں یا جو بھارت کے پاکستان کے خلاف نئے جنگی عزائم ہیں ان میں ہمیں بطور پاکستان زیادہ ذمے داری اور تدبر کا مظاہرہ کرنا ہوگا۔ ان مسائل کا علاج جذباتیت سے ممکن نہیں بلکہ زیادہ ہوش مندی کے ساتھ اپنی حکمت عملیوں کو ترتیب دینے سے جڑا ہوا ہے۔ پہلی بنیادی شرط ملک کا داخلی استحکام ہے اور اس پر کسی بھی سطح پرسمجھوتہ نہیں ہونا چاہیے۔\nسیاسی اختلافات کی جمہوری نظام میں اہمیت ہوتی ہے لیکن یہ عمل سیاسی اختلافات تک ہی محدود رہنا چاہیے نہ کہ اس کی شکل سیاسی دشمنی یا ایک دوسرے کے سیاسی وجود سے انکاری سے جوڑی جائے۔ پچھلے دو برسوں میں اس ملک میں جو کچھ سیاست اور جمہوریت کے نام پر ہوا ہے اس سے ہماری جمہوریت سمیت ریاستی ساکھ بری طرح متاثر ہوئی ہے۔ حالانکہ آج کی دنیا میں ہمارا ریاستی تصورجمہوری خطوط پرسمجھا جانا چاہیے۔لیکن ہمارے جمہوری نظام پر سوالات اٹھائے جارہے ہیں ۔\nاب وقت آ گیا ہے کہ ہم اپنے داخلی سیاسی مسائل کا حل طاقت کے بجائے سیاسی حکمت عملی کی بنیاد پر تلاش کریں۔طاقت کے استعمال کی حکمت عملی نے پورے ریاستی نظام میں انتشار کی سیاست پیدا کی یا سب کو تقسیم کرکے رکھ دیا ہے۔یہ تاثر عام نہیں ہونا چاہیے کہ ریاست کا نظام کسی ایک جماعت کا حامی اور کسی دوسری کا مخالف ہے۔\nاس پالیسی سے گریز خود ریاست کے استحکام کے لیے ضروری ہے۔پی ٹی آئی اور حکومت کے درمیان تحفظات کو بات چیت کی مدد سے حل کیا جا سکتا ہے۔کیونکہ اگر سیاسی ڈیڈ لاک کو برقرار رکھ کر آگے بڑھنا ہے تو اس کا سب سے بڑا نقصان بھی جمہوری قوتوںکوہوگا۔ جمہوریت کی کامیابی کی بڑی کنجی ہی ڈائیلاگ اور مفاہمت کی سیاست ہے اور یہ ہی ہماری ترجیح بھی ہونی چاہیے۔\nسیاسی مفاہمت مشکل عمل نہیںہوتا۔اہم شرط ایک دوسرے کی قبولیت اور لچک پیداکرنا ہوتا ہے۔ کیونکہ جب ہم مفاہمت کی حکمت عملی پر عمل کرتے ہیں تو پھر مفاہمت کا راستہ تلاش کرنا آسان ہوجاتا ہے۔مفاہمت کی سیاست میں ایک دوسرے کے لیے گنجائش پیدا کرنا ہی سیاسی حکمت عملی کاحصہ ہوتا ہے۔لیکن بدقسمتی سے ہمارے یہاں ایک دوسرے کے وجود کو ختم کرنا ہی ہماری ترجیحات کا اہم حصہ بن جاتا ہے جو مزید سیاسی رکاوٹوں کو پیدا کرتا ہے۔\nاس کھیل میں ہم سیاسی انتقام کو بطور سیاسی کارڈ کے استعمال کرتے ہیں جس سے سیاسی حالات میں کشیدگی یا دشمنی کا پیدا ہونا یقینی ہوجاتا ہے۔ہم سیاسی مخالفین کے خلاف اس حد تک نیچے چلے جاتے ہیں جو مکمل طور پر جمہوریت اور قانونی اصول کے برعکس ہوتا ہے ۔\nاس وقت ایک اچھا موقع ہے کہ پاک بھارت کشیدگی کے بعد سیاسی ماحول میں تناؤ اور ٹکراؤ کم ہوا ہے ۔اس موقع سے حکومت کو فائدہ اٹھانا چاہیے کہ ملک میں سیاسی تلخی کا ماحول کم ہو اور معاملات سیاسی افہام وتفہیم سے آگے بڑھیں۔ خود پی ٹی آئی کی بھی ذمے داری بنتی ہے کہ وہ بھی اس عمل میں زیادہ سیاسی پختگی کا مظاہرہ کرے اورخود کو ایک بڑی مفاہمت کی سیاست کے طور پر پیش کرے۔اس وقت سیاسی تلخیوں سے باہر نکلنے کی ضرورت ہے اور اپنی توجہ حساسیت پر مبنی قومی معاملات پر ہونی چاہیے۔\nایک بڑے فریم ورک میں قومی مسائل اور ان کے حل کا احاطہ کرنا چاہیے۔لیکن مسئلہ یہ ہے کہ جب ہم جوش یا جذباتیت کا شکار ہوتے ہیں تو ہم دوراندیشی کے پہلوؤں پر کم توجہ دیتے ہیں۔حالانکہ یہ ہی وقت ہوتا ہے جب فیصلے کی طاقت رکھنے والوں کو زیادہ بردباری کے ساتھ معالات سے نمٹنا چاہیے اور خاص طور پر ریاست اور حکومت کے اداروں کی یہ ذمے داری زیادہ بنتی ہے اور ان ہی کو گنجائش پیدا کرنا ہوتی ہے تاکہ معاملات بہتر طور پر آگے بڑھ سکیں۔\nپی ٹی آئی کے پاس بھی یہ اچھا موقع ہے کہ وہ حالات کی نزاکت کا احساس کرتے ہوئے اپنے سیاسی کارڈ کھیلے اور ایسا راستے کو تلاش کرنے کی کوشش کرے جو اس کے لیے دوبارہ قومی سیاست میں واپسی کا بند دروازہ کھول سکے۔یہ فتح اور شکست کا محاذ نہیں بلکہ حالات کے مطابق اپنے کارڈ درست طور پر کھیلنے سے جڑا عمل ہے۔لیکن اگر اس کے برعکس ہم نے ایک دوسرے کے لیے دروازے بند رکھے تو اس کا نقصان جہاں ریاست کے مفادات کو پہنچے گا وہیں ہمارا دشمن بھی اس بحران سے فائدہ اٹھانے کی کوشش کرے گا۔اس لیے ہماری اپنی قیادت کا امتحان ختم نہیں ہوا ہے بلکہ امتحان اب شروع ہوا ہے اور دیکھنا ہوگا کہ وہ اس موجودہ امتحان میں کس طرح سے خود کو سرخرو کرتے ہیں ۔\nاس طرز کے موقع بار بار نہیں ملتے اور نہ ہی ایسے بڑے امکانات بار بار پیدا ہوتے ہیں۔بحرانوں میں ہمیشہ جہاں مسائل کی جھلک نمایاں نظر آتی ہے وہیں نئے امکانات بھی پیدا ہوتے ہیں۔ اصل بات ان نئے امکانات سے فائدہ اٹھانے سے جڑا ہوتا ہے اور ہم سب کو اس نئے امکانات سے فائدہ اٹھانا چاہیے۔کیونکہ اگر پاکستان نے سیاسی ،معاشی ،ادارہ جاتی اور سیکیورٹی کے استحکام کی طرف بڑھنا ہے تو اس کو پرانی سیاسی حکمت عملیوں سے باہر نکل کر ایک بڑی قومی مفاہمت کی سیاست کی طرف پیش قدمی کرنا ہوگی۔لیکن اس کے لیے یہ ضروری ہے کہ ہم خود کو پرانے خیالات سے باہر نکالیںاور ایک دوسرے کی حقیقت کو تسلیم کرکے اپنی اپنی حکمت عملیوں کو وضع کریں۔\nہمارے سامنے ایک دوسرے کے ذاتی یا جماعتی مفادات کے مقابلے میں ریاست اور شہریوں کے مفادات اہم ہونے چاہیے۔اس وقت کا بڑا تقاضہ قومی سیاست میں محاذآرائی اور ٹکراؤ کی سیاست کا خاتمہ اور قومی ترجیحات کے درست تعین کا ہے ۔درست ترجیحات اور تعین ہی ہمیں مسائل کی درست نشاندہی اور عملدرآمد کی طرف لے جانے میں مدد دے گا،لیکن پہلے ایک دوسرے کے خلاف سیاسی سیز فائر کو ختم کرنا ہوگا۔",
        "published_date": "Fri, 23 May 2025 03:39:03 UTC",
        "source": "Express Urdu"
    },
    {
        "guid": "4f6f8fedbc6bb7fa4b1e535086074c63",
        "title": "بھارتی شکست، عالمی شہادتیں اور سانحہ خضدار",
        "link": "https://www.express.pk/story/2762683/bharati-shikast-aalami-shahadatein-aur-sanaha-khuzdar-2762683/",
        "image_url": "https://img.express.pk/logo/expresslogo.webp",
        "article": "56سالہ کیرل کرسٹائن فیئر (Carol Christine Fair) امریکا کی ممتاز دانشور ، سیاسی تجزیہ نگار، محقق اور مصنفہ ہیں ۔ وہ امریکا کی جارج ٹاؤن یونیورسٹی سے وابستہ ہیں ۔پاکستان اور بھارت، اُن کی علمی و تصنیفی تحقیقات کا مرکز ہیں ۔ اُردو ، پشتو اور پنجابی میں بھی درک رکھتی ہیں ۔\nاپنے علمی ، تصنیفی اور تحقیقی پراجیکٹس کی تکمیل کے لیے وہ کئی بار پاکستان آ چکی ہیں۔ پاکستان اور پاکستان کی مذہبی و جہادی تحریکوں بارے اُن کا لہجہ نہائت تلخ اور قابلِ گرفت ہوتا ہے ۔کئی تحقیقی کتابیں لکھ چکی ہیں۔ اُن کی بعض کتابیں امریکی جامعات کے نصاب کا حصہ بھی بن چکی ہیں۔\nاُن کی دو کتابوں (In Their Own Wordsاور Fighting to The End) میں پاکستان کے خلاف سخت زبان استعمال کی گئی ہے ۔ہم اُن کے دلشکن الفاظ کبھی نہیں بھُول سکتے ۔ 22اپریل2025 کو وقوع پذیر ہونے والے سانحہ پہلگام ( مقبوضہ کشمیر) کے پس منظر میں پاک بھارت کشیدگی اور یُدھ کا آغاز ہُوا تو کیرل کرسٹائن فیئر لا تعلق نہ رہ سکیں ۔\n بھارت نے 6اور7مئی 2025کی درمیانی شب، بِلا اشتعلال، پاکستان پر حملہ کیا ۔ پاکستان نے دو روز صبر اور اعراض کیا ۔ بھارت پھر بھی پاکستان کے خلاف جارحیت سے باز نہ آیا تو 10مئی 2025 کی صبح افواجِ پاکستان نے بھارت کو صف شکن جواب دیا ۔ پاکستانی فضائیہ کے شیر دل شاہینوں نے بھارت کے تقریباً6جنگی طیارے مار گرائے ۔\nاِس شکست نے متکبر بھارت کی کمر توڑ دی ۔ ڈھیٹ بھارت اور ڈھیٹ بھارتی میڈیا مگر تسلسل کے ساتھ یہ پروپیگنڈہ کرتا رہا کہ کوئی ایک بھی بھارتی جنگی طیارہ زمین بوس نہیں ہُوا ۔ اپنی شرمندگی اور شکست پر پردہ ڈالنے اور شکست خوردہ بھارتی عوام کی دلجوئی کے لیے بھارتی میڈیا نے بھارتی اسٹیبلشمنٹ کے اشارے پر یہ اُلٹی لاف زنی شروع کر دی کہ انڈین ایئر فورس نے پاکستانی ایئر فورس کے طیارے گرائے ہیں۔\nاِس پس منظر میں مشہور بھارتی صحافی اور اینکر پرسن ( کرن تھاپڑ) نے جب یہی سوال کیرل کرسٹائن فیئر سے کیا اور پوچھا :آپ پاک بھارت تازہ جنگی کشیدگی پر گہری نظر رکھے ہُوئے ہیں ، آپ کا کیا خیال ہے بھارت نے واقعی پاکستان کے جنگی طیارے مار گرائے ہیں؟ سوال سُن کر کیرل کرسٹائن فیئر نے فی البدیہہ کہا:’’ یہ تو نری بھارتی بکواس ہے، بھارتی میڈیا کا بکواس دعویٰ۔‘‘کیرل کرسٹائن فیئر اور کرن تھاپڑ کا یہ دلچسپ مکالمہ اب بھی یو ٹیوب پڑا ہے ۔صلائے عام ہے یارانِ نکتہ داں کے لیے!\nپاکستان کے ہاتھوں شکست کا شرمناک داغ اُٹھانے والا بھارت باطنی طور پر نادم بھی ہے اور بین السطور تسلیم بھی کر رہا ہے کہ پاکستانی فضائیہ نے اُس کے جنگی طیارے( بشمول فرانسیسی ساختہ رافیل طیارہ) مار گرائے ہیں ۔ بھارتی فضائیہ کے اعلیٰ ترجمان افسر سے پریس کانفرنس کے دوران بھارتی صحافیوں نے اِسی پس منظر میں سوال پوچھا تو مذکورہ ترجمان نے ملفوف انداز میں کہا:’’ دیکھئے ، جنگ میں ایسے نقصان تو ہوتے ہی رہتے ہیں۔\nبھارت نے پاکستان کے خلاف اپنے اہداف حاصل کر لیے ہیں ۔ اِس وقت ، جنگ کے ماحول میں ، اگر مَیں اِس ( بھارتی جنگی طیاروں کے گرنے ) بارے تسلیم کرلُوں تو یہ دراصل دشمن کو فائدہ پہنچے گا۔‘‘اِن الفاظ میں چھپی شکست کا بھارتی چہرہ ہم صاف دیکھ سکتے ہیں ۔ ہم نے عالمی میڈیا کے توسط سے یہ دلچسپ منظر بھی دیکھ لیا ہے کہ بھارتی پارلیمنٹ میں ( جب کہ وہاں نریندر مودی بھی موجود تھے) انڈین اپوزیشن پارٹی کے رکن پارلیمنٹ نے مودی جی کا مذاق اُڑاتے ہُوئے یہ منظر کشی کی ہے کہ پاکستان کے ہاتھوں بھارتی رافیل جنگی طیارہ کیسے مجروح پرندے کی طرح زمین پر گرا ۔\nکیرل کرسٹائن فیئر نے 16مئی2025 کو مشہور ترین امریکی جریدے (Foreign Policy)میں تازہ ترین پاک بھارت یُدھ کے پس منظر میں اپنا تفصیلی آرٹیکل لکھ کراپنا نکتہ نظر و تجزیہ پیش کیا ہے ۔ ساتھ ہی پاک بھارت کشیدگی کے حوالے سے چند پیشگوئیاں بھی کی ہیں ۔\nیہ آرٹیکل Another Clash Over Kashmir Is Coming کے زیر عنوان شائع ہُوا ہے ۔سی کرسٹائن فیئر نے اپنے تجزیئے میں بین السطور تسلیم کیا ہے کہ تازہ پاک بھارت جنگی تصادم میں پاکستانی فضائیہ بھارتی فضائیہ پر بالادست رہی ۔ یہی تو بھارتی شکست کا دوسرا نام ہے ۔ مذکورہ امریکی دانشور و مصنفہ و سیاسی تجزیہ نگار نے ساتھ ہی یہ پیشگوئی بھی کی ہے کہ ’’اگرچہ ( امریکی صدر ڈونلڈ ٹرمپ کے توسط سے) پاک بھارت سیز فائر ہو چکا ہے ، مگر اِسے مستقل اور مستحکم نہیں سمجھنا چاہیے ۔ مسئلہ کشمیر ایسا فلیش پوائنٹ ہے کہ عنقریب پاکستان اور بھارت میں نیا یُدھ پڑے گا کہ بھارت اپنے زخم چاٹ رہا ہے ۔‘‘\nپاکستان کے ہاتھوں ، چار روزہ جنگ کے دوران، شکست کھا کر بھارتی حکومت ، انڈین آرمی اور انڈین اسٹیبلشمنٹ ہی زخم نہیں چاٹ رہے بلکہ انڈین میڈیا بھی نادم و شرمندہ ہو کر بھیگی بِلّی بنا ہُوا ہے ، مگر ساتھ ہی ’’مَیں نہ مانوں‘‘ کی رَٹ بھی لگا رہا ہے ۔ سچی بات یہ ہے کہ بھارتی صحافیوں ، اینکروں اورکالم نگاروں نے چار روزہ جنگ کے دوران اس قدر ’’ٹخنے جوڑ کر‘‘ اورشرمناک انداز میں جھوٹ بولے ہیں کہ دُنیا بھر میں بھارتی میڈیا کا اعتبار اور وقار جاتا رہا ہے ۔ انڈین میڈیا دراصل بی جے پی ، نریندر مودی اور انڈین اسٹیبلشمنٹ کی اُنگلیوں پر ناچتا رہا ۔ اور اب ناک کے بَل گرا ہے تو اظہارِ شرمندگی بھی نہیں کرپا رہا ۔ ایک بھارتی خاتون صحافی ( جن کی کتابیں اور تجزیئے راقم شوق سے پڑھتا رہا ہے اور دِلی طور پر اُن کا احترام کرتا تھا) نے اِس ڈھٹائی سے پاکستان کے خلاف دریدہ دہنی کی ہے کہ وہ دل سے اُتر گئی ہیں ۔\nیہ بھارتی خاتون صحافی مسلسل جھوٹ بول رہی ہیں کہ بھارت نے پاکستانی فضائیہ کے طیارے بھی مار گرائے ہیں اورایک پاکستانی پائلٹ بھی حراست میں لے لیا ہے ۔ اور جب ایک بھارتی صحافی نے موصوفہ سے پوچھا کہ اُس پاکستانی جنگی جہاز کا ملبہ اور وہ مبینہ گرفتار شدہ پاکستانی پائلٹ کہاں ہے تو وہ ندامت سے خلا میں آنکھیں گھمانے کے سوا کوئی جواب نہ دے سکیں۔ پاکستان کے خلاف افترا باندھنے اور جھوٹ بولنے سے وہ پھر بھی باز نہیں آ رہیں ۔مثلاً: اِسی خاتون صحافی ( جو چند ماہ قبل لاہور میں جناب نواز شریف کا مختصر انٹرویو بھی کر چکی ہیں) نے 18مئی2025 کوبھارت میں ایک بڑی تقریب کے دوران پھر پاکستان کے خلاف صریح جھوٹ بولا ہے ۔ یہ تقریب سابق بھارتی آرمی چیف (NC Vij) کی لکھی گئی تازہ کتاب Alone In The Ringکی رُونمائی تھی اور موصوفہ اِس کتاب بارے ماڈریشن کا کردار ادا کررہی تھیں ۔\n’’عرب نیوز‘‘ اور ’’یوریشین نیوز‘‘ ایسے عالمی میڈیا آؤٹ لیٹس بھی کہہ رہے ہیں کہ( حالیہ چار روزہ جنگ میں) پاکستان فضائیہ نے بھارتی فضائیہ کے واقعی معنوں میں چھکے چھڑا دیے ۔ برطانوی اخبار Daily Telegraphاور معروف فرانسیسی اخبار Le Mondeشفاف اور واضح الفاظ میں انڈین ایئر فورس پر پاکستانی فضائیہ کی بالادستی کا اعتراف کررہے ہیں۔\nبرطانوی اخبارات بطورِ خاص تسلیم کرتے رہے کہ چار روزہ جنگ میں پاکستانی فضائیہ بھارت پر غالب رہی ۔ مگر بھارت کی ڈھٹائی اپنی جگہ قائم ہے ۔18مئی2025 کو امریکی اخبار ’’نیویارک ٹائمز‘‘ نے Why There,s No Battlefied Solution to India,s Perpetual Pakistan Problemکے زیر عنوان Alex Travelliکا جو تفصیلی مضمون شائع کیا ہے، اِس میں بھی بین السطور یہی کہا گیا ہے کہ پاکستانی فضائیہ نے جو محیرالعقول کارنامے انجام دیے ہیں ، یہ اِس امر کا اظہار ہیں کہ اپنے حجم کے اعتبار سے کئی گنا چھوٹے ملک، پاکستان ، کو دیوار سے لگانا بھارت کے لیے ایک ڈراؤنا خواب بن گیا ہے۔\nعبرتناک شکست کے باوجود بھارت، پاکستان کے خلاف دہشت گردی کی وارداتیں کرنے سے باز نہیں آ رہا۔ 21مئی2025 کو خضدار( بلوچستان) میں اسکول بچوں کی بس پر جو مہلک خود کش حملہ کیا گیا ہے، یہ بھی بھارتی پراکسیز کی خونی کارستانی ہے۔ ISPRنے بھی اِس سانحہ میں بھارت کو ذمے دار قرار دیا ہے۔خضدار سانحہ میں تین اسکول بچیاں شہید اور38زخمی ہُوئی ہیں ۔بھارت کا ملعون اور مکروہ چہرہ ایک بار پھر بے نقاب ہو گیا ہے۔",
        "published_date": "Fri, 23 May 2025 03:39:06 UTC",
        "source": "Express Urdu"
    },
    {
        "guid": "97871f483114d1d3caa8e4b6f28c0957",
        "title": "فائنل میں رسائی کے لیے پُرامید ہیں، ٹیم کا مائنڈ سیٹ مثبت ہے، عبداللہ شفیق",
        "link": "https://www.express.pk/story/2762682/final-mein-rasai-ke-liye-pramid-hain-team-ka-mind-set-misbet-hai-abdullah-shafeeq-2762682/",
        "image_url": "https://img.express.pk/logo/expresslogo.webp",
        "article": "لاہور قلندرز کے بلے باز عبداللہ شفیق نے پریس کانفرنس کے دوران ٹیم کی حالیہ کارکردگی، اپنی انفرادی پرفارمنس اور آئندہ میچز کے حوالے سے اعتماد کا اظہار کیا۔ \nان کا کہنا تھا کہ ٹیم مکمل یکجہتی کے ساتھ میدان میں اتر رہی ہے اور ہم پرامید ہیں کہ اسلام آباد یونائیٹڈ کے خلاف کامیابی حاصل کرکے فائنل کے لیے کوالیفائی کریں گے۔\nعبداللہ شفیق نے اپنی انفرادی کارکردگی پر بات کرتے ہوئے کہا ko سب سے پہلے اللہ کا شکر ادا کرتا ہوں کہ میں ٹیم کے لیے اچھا پرفارم کر سکا۔ میری ہمیشہ کوشش ہوتی ہے کہ میری پرفارمنس ٹیم کی جیت میں مددگار ثابت ہو۔\nمزید پڑھیں: پی ایس ایل پلے آف میچز؛ ڈی آر ایس سمیت اہم ٹیکنالوجیز سے محروم\nجدید کرکٹ کے تقاضوں پر گفتگو کرتے ہوئے انہوں نے کہا کہ ماڈرن ڈے کرکٹ میں فٹنس اور ٹریننگ کے ساتھ ساتھ مائنڈ سیٹ بھی اہم ہوتا ہے۔ اگر سوچ مثبت ہو تو نتائج بھی بہتر آتے ہیں۔\nانہوں نے واضح کیا کہ ہر کھلاڑی کو اپنی ذمہ داریوں کا بخوبی علم ہے اور ہماری ٹیم میں ہر کھلاڑی کو اپنے رول کا پتہ ہے اور ہر کوئی اسی کے مطابق پرفارم کرتا ہے۔\nاپنی بیٹنگ پوزیشن پر گفتگو کرتے ہوئے شفیق نے کہا کہ میں ہمیشہ سے اوپننگ کرتا آیا ہوں، لیکن جہاں ٹیم کو ضرورت ہوتی ہے وہاں کھیلنے کے لیے تیار رہتا ہوں۔\nلاہور قلندرز کے کپتان شاہین شاہ آفریدی کی قیادت کی تعریف کرتے ہوئے انہوں نے کہا کہ شاہین ہماری ٹیم کے لیڈر ہیں، اور ہم سب ان کے ساتھ کھڑے ہیں۔\nمزید پڑھیں: پی ایس ایل ایلیمینیٹر: قلندرز نے کنگز کو شکست دیکر فائنل کی دوڑ سے باہر کر دیا\nاسلام آباد یونائیٹڈ کے خلاف اہم میچ پر تبصرہ کرتے ہوئے شفیق نے کہا کہ ہم پرامید ہیں کہ اسلام آباد کے خلاف اچھا پرفارم کریں گے اور فائنل میں جگہ بنائیں گے۔\nانہوں نے فیلڈنگ میں ہونے والی غلطیوں کو تسلیم کرتے ہوئے کہا کیچز ڈراپ ہونا میچ کا حصہ ہیں، مگر ہم کوشش کرتے ہیں کہ بیٹنگ میں بہتر کارکردگی دکھا کر ان غلطیوں کو کور کیا جائے۔",
        "published_date": "Fri, 23 May 2025 03:39:06 UTC",
        "source": "Express Urdu"
    },
    {
        "guid": "99e27494dbd019cc83281e97a7b8142c",
        "title": "صرف اظہار محبت کافی نہیں",
        "link": "https://www.express.pk/story/2762681/sirf-izhar-e-muhabbat-kafi-nahin-2762681/",
        "image_url": "https://img.express.pk/logo/expresslogo.webp",
        "article": "دس مئی کو پاک فوج کی بھارت پر تاریخی سبق کے بعد دنیا بھر میں پاک فوج کی جنگی صلاحیت کو سراہا جا رہا ہے اور ملک بھر میں پاک فوج کی شان دار کارکردگی پر جشن مسرت کے طور پر پاک فوج کے حق میں ہر جگہ ہی ریلیاں نکال کر اپنی بہادر فوج سے محبت کا اظہار کیا جس نے صرف چار روز کی جنگ میں اپنے سے 6 گنا بڑی بھارتی فوج کو شکست سے دوچار کرکے دنیا بھر میں بھارت کی جنگی برتری کا بھانڈا پھوڑ دیا اور جدید ترین جنگی آلات سے لیس بھارتی فوج کا غرور خاک میں ملا دیا اور بھارتی عوام کو بھی بتا دیا کہ جنگ جنگ ہوتی ہے کرکٹ نہیں کہ جس میں بھارت مسلسل پاکستان کو شکست پہ شکست سے دوچار کر رہا ہے جس کے ذمے دار ہمارے اپنے ہی ہیں۔ کرکٹ میں صرف ایک بار 1992 میں ورلڈ کپ جیتنے کا ہی ریکارڈ پاکستان کے پاس ہے جس کے کپتان نے اسی بنیاد پر اقتدار میں آ کر پہلے اپنے مقرر کردہ چیئرمین سے کرکٹ کا بیڑا غرق کرایا اور خود وہ کچھ کرتے رہے تھے جو ماضی میں کسی نے نہیں کیا تھا۔\nاپنے اقتدار میں حکومت کرنے کو کرکٹ سمجھا گیا جس پر بھارت پاکستانی کرکٹ پر حاوی چلا آ رہا ہے اور اس نے بھی جنگکو کرکٹ کا میچ سمجھ لیا تھا اور سمجھ لیا تھا کہ وہ 1971 کی طرح اس جنگ میں پاکستان کو آسانی سے شکست دے دے گا۔ دنیا میں بدنام ہو جانے والے بھارتی گودی میڈیا نے تو کراچی، لاہور، اسلام آباد پر اپنے جھوٹے قبضے اور اس کی سرپرستی میں چلنے والی دہشت گرد بی ایل اے تنظیم کے ذریعے کوئٹہ پر قبضہ کرا دیا تھا جس پر بعض بھارتی اینکر اپنی غلطی مان رہے ہیں مگر اکثر اب بھی ڈھیٹ بنے بے شرمی پر ڈٹے ہوئے ہیں۔\nوزیر اعظم شہباز شریف نے پسرور چھاؤنی کے دورے میں آرمی چیف جنرل عاصم منیر، ایئر چیف مارشل ظہیر احمد کے ہمراہ آپریشن بنیان مرصوص میں پاک فوج کی غیر معمولی بہادری پر فخریہ طور پرکہا کہ فوج نے بھارت سے 1971 کا بدلہ لے لیا ہے اور اگر بھارت نے دوبارہ جارحیت کی تو دشمن کا کچھ بھی باقی نہیں بچے گا اور ایسا جواب دیں گے کہ بھارت نے سوچا بھی نہیں ہوگا ہم اب بھی جنگ کے لیے تیار ہیں۔\n دس مئی کو پاک فوج کی بھارت کے خلاف تاریخی کامیابی پر پاکستان میں عوام نے خوشی میں کروڑوں روپے خرچ کرکے جشن منایا، مٹھائیاں بانٹیں، آتش بازی کر کے اظہار مسرت کیا اور حکومت نے حالیہ جنگ کے شہدائے وطن اور زخمی ہونے والے غازیوں کی مالی اعانت کا اعلان کیا مگر پاک فوج کے بھارت سے بدلہ لینے کا اعلان تو ہوا مگر وزیر اعظم نے ایسا کوئی اعلان نہیں کیا کہ ہم آیندہ دفاعی بجٹ میں نمایاں اضافہ کریں گے کیونکہ پاک فوج کی دفاعی ضروریات کے لیے موجودہ دفاعی بجٹ ناکافی اور بھارت کے مقابلے میں نہ ہونے کے برابر ہے۔\nبھارت کا دفاعی بجٹ بہت زیادہ ہے اور وہ اپنی فوج پر 80 بلین ڈالر خرچ کرتا ہے جب کہ پاکستان میں حکومت فوج کو صرف ساڑھے آٹھ بلین ڈالر دیتی ہے جب کہ پاک فوج نے ثابت کر دیا ہے کہ اس کی حالیہ کارکردگی 80 بلین ڈالر خرچہ پر پلنے والی بھارتی فوج سے کہیں زیادہ اچھی ہے۔\nبھارت کی فوج کی تعداد 14 لاکھ ہے اور وہ جدید ترین جنگی جہازوں، توپوں، جدید ترین ڈرونز اور جنگی آلات سے لیس ہے جس کے مقابلے میں پاک فوج کو وہ کچھ حاصل نہیں جو بھارتی فوج کو حاصل ہے اور بھارتی حکومت کے پاس خزانے میں 600 ارب ڈالر موجود ہیں اور وہ فوج کی ہر ضرورت پوری کر سکتی ہے جب کہ ہمارے قومی خزانے میں اپنی رقم کم اور دیگر دوست ممالک سے لیا گیا قرض زیادہ ہے اور بھارتی وزیر اعظم کے بقول ہم نے پاکستان کو کشکول لے کر دنیا سے قرضے اور امداد مانگنے پر مجبور کر دیا ہے اور امداد پر چل رہا ہے اور آئی ایم ایف سے ملنے والے قرض پر چل رہا ہے۔\nبڑے دفاعی بجٹ پر بھارتی فوج کا تکبر اور بھارتی وزیر اعظم کا طنز درست بھی ہے کیونکہ ہماری سابقہ اور موجودہ حکومتوں کی ترجیحات میں دفاعی بجٹ بڑھانا شامل ہی نہیں اور ملک کی کمزور معاشی حالت کے باوجود موجودہ حکومت نے اپنے وزیروں، ارکان پارلیمنٹ، ججز اور اپنوں ہی کی تنخواہیں اور مراعات بڑھائی ہیں۔\nوفاق کے مقابلے میں صوبوں کے پاس وافر مقدار میں بیورو کریسی کے لیے مہنگی گاڑیاں خریدنے کی بھی گنجائش ہے مگر یہ گنجائش وفاقی حکومت کے پاس دفاع کے لیے نہیں ہے صرف اپنوں کے لیے ہے جب کہ ہماری اپنی صرف فوج ہے جو اپنے انتہائی محدود دفاعی بجٹ میں آگے بڑھتی ہے اور اس نے اپنے سے 6 گنا زیادہ مضبوط بھارتی فوج کو حالیہ جنگ میں ہرا کر اپنی صلاحیت ثابت کر دی ہے۔\n پاک فوج 45 سالوں سے مختلف محاذوں پر ملک دشمن دہشت گردوں کا مقابلہ کر رہی ہے اور کئی علاقوں سے ٹی ٹی پی کے قبضے ختم کرا چکی ہے اور اس جنگ میں مسلسل قربانیاں دے رہی ہے۔ حکومتوں کودفاع اور عوام کی نہیں اپنے سیاسی مفادات کی فکر رہی ہے وہ تو دفاعی ضروریات بھی پوری نہیں کر رہی تو فوج کو یہ سب کچھ کرنا پڑ رہا ہے۔ حکومت خود کو غریب اور عوام کو امیر کہتی ہے اور خود کچھ نہیں کر سکتی تو دفاع کو مضبوط بنانے کے لیے عوام سے مالی مدد کی اپیل کرے کیونکہ فوج ملک و قوم کے لیے جانی قربانی دے رہی ہے تو عوام فوج کے لیے مالی قربانی دے سکتے ہیں۔ عوام کو حکومت پر نہیں فوج پر بھرپور اعتماد ہے۔",
        "published_date": "Fri, 23 May 2025 03:39:06 UTC",
        "source": "Express Urdu"
    },
    {
        "guid": "360f38e76b2f81f974dd1b8b33e7a3ba",
        "title": "بھارت کی سفارتی محاذ آرائی",
        "link": "https://www.express.pk/story/2762680/bharat-ki-sifarti-mahaaz-aarai-2762680/",
        "image_url": "https://img.express.pk/logo/expresslogo.webp",
        "article": "آج کا امریکا بلا شرکت غیرے دنیا کی واحد سپرپاور ہے، طاقت کا مرکز ہے، اختیارات کا محور ہے اور عالمی سطح پر رونما ہونے والے واقعات میں اس کا مرکزی کردار مسلمہ ہے۔ امریکی صدر ڈونلڈ ٹرمپ نے اپنے چار ماہ کے مختصر سے دور صدارت میں برق رفتاری سے دنیا کے مختلف ملکوں کے درمیان کشیدگی کو ختم کرانے، امن کی بحالی اور جنگوں کو رکوانے میں ثالثی کا جو کردار ادا کیا ہے اور جو مساعی وہ کر رہے ہیں وہ یقینا قابل تعریف اور عالمی امن کے لیے احسن اقدام ہے۔\n اسی باعث دنیا بھر کے ذرائع ابلاغ میں صدر ٹرمپ کے اس مثبت کردار کی تحسین کی جا رہی ہے۔ شام پر عائد پابندیوں کے خاتمے، ایوان سے دیرینہ اختلافات کے خاتمے اور خوش گوار تعلقات کے آغاز، روس اور یوکرین جنگ بندی کی جانب پیش قدمی اور سب سے بڑھ کر جنوبی ایشیا کی دو ایٹمی قوتوں پاکستان اور بھارت کے درمیان جنگ بندی اور ایٹمی تصادم کے خطرات کو ٹالنے میں صدر ٹرمپ نے جو مرکزی کردار ادا کیا ہے وہ خطے کے امن اور تیسری عالمی جنگ کے امکانی خطرے کو روکنے کے حوالے سے نہایت اہم، قابل تحسین اور مرکز نگاہ ہے۔\nغالباً اسی پس منظر میں وزیر اعظم پاکستان میاں شہباز شریف نے کراچی میں پاک بحریہ کی ستائش کے حوالے سے منعقدہ ایک تقریب میں صدر ٹرمپ کو ’’مین آف پیس‘‘ یعنی ’’مردِ امن‘‘ قرار دیا ہے۔ وزیر اعظم کا کہنا تھا کہ امریکی صدر نے پاک بھارت جنگ کی سلگتی آگ کو بجھایا، انھوں نے درست وقت پر معاملے کی نزاکت کو بھانپا کہ دونوں ملک ایٹمی طاقتیں ہیں۔ ان کا مزید کہنا تھا کہ صدر ٹرمپ نے جنگ بندی میں کلیدی کردار ادا کیا، میں ان کا ذاتی طور پر شکریہ ادا کرتا ہوں۔\nاس موقع پر وزیر اعظم ترکی، سعودی عرب، آذربائیجان اور دیرینہ دوست چین کا بھی شکریہ ادا کیا جنھوں نے پاک بھارت کشیدگی اور جنگ کے دنوں میں کھل کر پاکستان کے ساتھ کھڑے ہونے کا واضح اعلان کیا۔پوری دنیا کے رہنما جن میں امریکا، برطانیہ، فرانس، چین، روس، ترکی وغیرہ شامل ہیں کھل کر بھارت پر پاکستان کی برتری کا اعتراف کر رہے ہیں۔ افسوس کہ بھارت زمینی سچائی اور کھلی حقیقت تسلیم کرنے پر آمادہ نہیں بلکہ آج بھی بھارت کے وزیر اعظم نریندر مودی، وزرا اور بھارت کا متعصب میڈیا اپنی ناکامی کا اعتراف کرنے، صدر ٹرمپ کے کردار کو سراہنے، پہلگام واقعے کی حقیقت بیان کرنے کی بجائے پاکستان پر الزامات لگا کر دوبارہ جنگی ماحول پیدا کرنے کی ناکام کوشش کر رہے ہیں۔\nبھارت کے سیکریٹری خارجہ وکرم سری نے پارلیمانی کمیٹی کو دی گئی اپنی حالیہ بریفنگ میں ایک مرتبہ پھر یہ کہا ہے کہ جنگ بندی میں صدر ٹرمپ کا کوئی کردار نہیں۔ 10 مئی کو جنگ کا فیصلہ پاکستان اور بھارت کا دو طرفہ اقدام تھا۔ پارلیمانی کمیٹی کی جانب سے بھارت کے تباہ شدہ طیاروں کی تعداد کے بارے میں بار بار سوال پوچھنے کے باوجود انھوں نے جواب دینے سے انکار کر دیا۔میدان جنگ میں عبرت ناک اور شرم ناک شکست کے بعد اب بھارتی وزیر اعظم نریندر مودی اپنی سیاسی بقا کی خاطر سفارت کاری کے میدان میں پاکستان کی کامیابیوں کے خلاف زہر افشانی کرنے کے لیے پَر تول رہے ہیں۔\nمودی حکومت نے اپنے ارکان پارلیمنٹ پر مشتمل وفود کو بیرون دنیا بھیجنے کا فیصلہ کیا ہے تاکہ وہ بھارت کے بودے، کمزور، بے وزن اور غیر حقیقت پسندانہ موقف کو جھوٹ، دھوکہ اور فریب کاری کے ذریعے دنیا کو باور کرائیں کہ پاکستان ایک دہشت گرد ملک ہے اور پہلگام واقعہ اسی کی کارستانی ہے۔\nپاکستان نے ہم پر جنگ مسلط کی اور ہم نے محض اپنا دفاع کیا۔ بھارت کے جھوٹ کو بے نقاب کرنے اور دنیا کو بھارت کا اصل مکروہ چہرہ دکھانے کے لیے پاکستان نے بھی سفارتی محاذ پر اپنی کاوشوں کو تیز کر دیا ہے۔ پی پی پی کے چیئرمین بلاول بھٹو زرداری کی قیادت میں پاکستان کا حکومتی وفد امریکا، یورپ و دیگر ممالک میں بھیجا جائے گا تاکہ بھارت کے خلاف جنگ میں پاکستان کی کامیابی، امن کی خواہش، بھارت کی جارحیت، پہلگام واقعے کے اصل حقائق پوری دنیا کو صراحت کے ساتھ بتائے جا سکیں۔ اس ضمن میں پاکستان نے ایک ڈوزیئر جاری کیا ہے جس میں ’’آپریشن بنیان مرصوص‘‘ میں تاریخی کامیابی، پہلگام فالس فلیگ اور بھارتی جارحیت کے ناقابل تردید ثبوت پیش کیے گئے ہیں۔\nڈوزیئر میں کہا گیا ہے کہ پاکستان امن کا علم بردار ہے اور اپنی سالمیت کا ہر قیمت پر دفاع کرے گا۔ مذکورہ ڈوزیئر میں بھارتی میڈیا اور ’’را‘‘ سے منسلک سوشل میڈیا اکاؤنٹس کی پاکستان مخالف مہم اور فیک نیوز کے ناقابل تردید شواہد پیش کیے گئے ہیں۔ بڑی صراحت کے ساتھ یہ بتایا گیا ہے کہ کس طرح بھارت کے جنگجو میڈیا نے پہلگام فالس فلیگ کے فوری بعد جھوٹی خبریں پھیلائیں اور گمراہ کن پروپیگنڈا کر کے جنگ کا ماحول بنایا جس پر بین الاقوامی میڈیا حتیٰ کہ بھارتی سیاستدانوں اور عوام نے پہلگام فالس فلیگ اور بھارتی میڈیا کے کردار پر سخت سوالات اٹھائے ہیں۔\nبھارت سفارتی محاذ پر پاکستان کو جھوٹے، بے بنیاد اور من گھڑت، زہریلے پروپیگنڈے کے ذریعے بدنام کرنے کی جو گھناؤنی سازش کر رہا ہے، اسے اس محاذ پر بھی عبرت ناک شکست کا سامنا کرنا پڑے گا کیوں کہ پاکستان نے جنگ کے آغاز یعنی 7 مئی سے قبل ہی پوری دنیا کو پہلگام واقعے کی اصل حقیقت واضح کرتے ہوئے عالمی برادری سے غیر جانبدارانہ اور شفاف تحقیقات کی ازخود پیش کش کی تھی جو آج بھی برقرار ہے۔\nنریندر مودی جنگ میں شکست کے بعد کھسیانی بلی کھمبا نوچے کے مصداق پیچ و تاب کھا رہے ہیں اور اپنی خفت مٹانے کے لیے وہ سفارتی محاذ پر جھوٹا پروپیگنڈا کرکے پاکستان کو پہلگام واقعے کا ذمے دار قرار دلوانا چاہتے ہیں لیکن میدان جنگ کی طرح انھیں سفارتی محاذ پر بھی ناکامی کا منہ دیکھنا پڑے گا۔",
        "published_date": "Fri, 23 May 2025 03:39:06 UTC",
        "source": "Express Urdu"
    },
    {
        "guid": "3c78470d2851a13ceaeaa1140273ed88",
        "title": "غلط زمین، غلط موسم اورغلط کاشت (دوسرا اور آخری حصہ)",
        "link": "https://www.express.pk/story/2762679/ghalat-zameen-ghalat-mausam-aur-ghalat-kaasht-dosra-aur-aakhri-hissa-2762679/",
        "image_url": "https://img.express.pk/logo/expresslogo.webp",
        "article": "پیشے کی ایک نشانی اور پہچان یہ بھی ہے کہ انسان جو پیشہ بچپن سے سیکھتا ہے وہ اس میں تو ماہرہوجاتا ہے لیکن دوسرا کوئی کام نہیں کرسکتا اوراگر کرناچاہے تو اس کے لیے اسے نئے پیشے کو نئے سرے سے سیکھنا ہوگا چنانچہ آج بے تحاشا درسگاہوں سے جو بے تحاشا تعلیم یافتہ ہرسال نکلتے ہیں انھیں صرف سرکاری ملازمت کرنا آتا ہے۔\n کوئی اورکام نہ وہ کرسکتے ہیں نہ کرنا چاہتے ہیں اورسرکاری نوکریاں اس تعداد میں کہاں سے لائی جائیں گی جو اس بے تحاشا تعلیم یافتہ گان کو دی جا سکیں۔ اور یہاں تو سیاسی گینگوں کی برکت سے اورجرائم پیشہ داداؤں اورڈانوں کی دعا سے کرپشن بھی شیر مادر ہوچکی ہے جو صرف سرکاری نوکریوں ہی میں دستیاب ہے، تو بیروزگاری کی جوحالت اس وقت ہے وہ ہرکسی کو معلوم ہے کہ ’’تعلیم‘‘ والے ڈگریاں لیے ہوئے پھرتے ہیں اور… پھرتے ہیں میرخوارکوئی پوچھتا نہیں ۔یہ وضاحت بھی کرتا چلوں کہ میں نے سیاسی پارٹیوں کو گینگ اورلیڈروں کو دادا اورڈان یعنی گینگسٹر کہا اوراصل حقیقت یہی ہے کیوں کہ سیاسی پارٹیوں میں انتخابات ہوتے ہیں۔\n ان کا کوئی نظریہ اور پروگرام ہوتا ہے جب کہ یہاں سارا نظریہ ’’کرسی‘‘میں سمٹ چکا ہے اورپارٹیوں میں خاندانی وراثت چل رہی ہے، ملک میں جمہوریت چاہتے ہیں اورگھر میں بادشاہت بلکہ شہنشاہیت …چنانچہ جب گینگ وار میں کامیاب ہوکر آتے ہیں تو سب کچھ ہوتے ہیں لیکن حکومت نہیں ہوتی کیوں کہ حکومت کے لیے ملک مقدم ہوتا ہے جب کہ یہاں لوٹ مارمقدم ہوتی ہے ، ڈاکوؤں کو لٹنے والے گھر سے کیاہمدردی ہوسکتی ہے جب کہ وقت کم اورکام زیادہ ہوتا ہے سب کچھ سامنے ہے اس لیے بس اتنا ہی کافی ہے اپنے اصل موضوع پر آتے ہیں ۔\nہمارے دینیات کے استاذ دیوبند کے فاضل تھے، انھوں نے ایک مرتبہ کہا کہ دیوبند میں دینی علم کے ساتھ ساتھ ہنر بھی سکھائے جاتے تھے ، لوہاری، ترکھانی، موچی گیری، درزی گیری اورراج معماری اورمستری وغیرہ ۔ انھوں نے کہا تھا کہ میں نے بھی درزی کاکام سیکھا ہے وہ تو مجھے نوکری آسانی سے مل گئی ورنہ میرا ارادہ درزی کی دکان کھولنے کاتھا ۔\nپشتو میں ایک کہاوت ہے کہ ہنرسیکھ لو اوراسے اونچے طاق میں رکھ لو ، جب بھی ضرورت پڑے اٹھا کر شروع کرلینا۔پچھلے دنوں تعلیم کے عالمی ایام منائے گئے ، عورتوں کی تعلیم کادن بھی منایا گیا اورتقریبات میں ’’تعلیم‘‘ پر دانا دانشوروں نے زبردست قسم کے بھاشن بھی دیے ۔ سرکار دولت مدار کے کل پرزوں نے بھی تعلیم تعلیم تعلیم کے آموختے دہرائے ،گن گائے اور فلسفے بگھارے لیکن یہ کسی نے بھی نہیں بتایا کہ کونسی تعلیم کس غرض کے لیے تعلیم اورکیا تعلیم …یہی صرف سرکاری نوکری سکھانے کی تعلیم اورایسی نوکری جس میں کام نہ ہو۔\nہمیں اچھی طرح یاد ہے کہ ہمارے ساتھ پڑھنے والے کئی لڑکے اسکول چھوڑ گئے تھے اورجب ہم تعلیم سے فارغ ہوکر نوکری کے لیے جوتے چٹخانے نکلے تو وہ چائلڈ لیبر سے ہوکر کوئی دکاندار سیٹھ بنا تھا، کوئی کلینر سے ٹرانسپورٹر بنا ، کوئی شاگرد سے مستری بن کر لاکھوں میں کھیل رہا تھا ، سب سے نالائق ایک لڑکا مزدورسے راج اورراج سے ٹھیکیداربن کر کروڑپتی بن گیا تھا ۔دراصل پاکستانی قوم اورحکومت بھی اس مرض کاشکار ہیں جس مرض کا میں نے ابتدامیں ذکر کیا ہے ، غلط زمین غلط وقت پر غلط فصل کاشت کرنا ۔ دنیا کے ترقی یافتہ ملکوں میں جب بھی کوئی فیشن ایبل نعرہ اٹھتا ہے یاکوئی تحریک کوئی ترقی کا غلغلہ اٹھتا ہے۔\n پاکستانی اسے فوراً گلے لگا لیتے ہیں ، این جی اوز سرگرم ہوجاتی ہیں، تقریبات میں تقریریں ، اخبارات میں بیانات مضامین اورکالم برسنے لگتے ہیں۔کوئی یہ نہیں دیکھتا نہ سوچتا ہے کہ ہماری زمین ہمارا کھیت ہمارا موسم اس کے لیے سازگار ہے یا نہیں ، اس کا نمونہ دیکھنا ہو تو اس جمہوریت کو دیکھئے جو ہمارے ملک میں رائج ہے، اس سیاست کو دیکھئے جو ہورہی ہے اوران حکومتوں کو دیکھئے جو پون صدی سے چل رہی ہیں ان میں سے کسی ایک کو بھی آپ حکومت کہہ سکتے ہیں گینگوں کے سوا۔سب کے سب کو ملک سے کوئی سروکار نہیں ہوتا صرف اپنے لوگوں کو اس کھیت میں چروانا ہوتا ہے۔\n نہ کوئی دور رس پالیسی نہ پلان صرف عارضی دسترخوان۔ چنانچہ اس کانتیجہ یہ ہے کہ ہرحکومتی محکمہ اورادارہ نااہل اورنکمے نکھٹو لوگوں بلکہ کرپٹ اورجرائم پیشہ لوگوں سے بھر کر خسارے میں جارہا ہے کیوں کہ میرٹ کو مینڈیٹ میں دفن کیاجاچکا ہے جب یہ صورت حال ہوکہ جو سرکاری پوسٹوں پر نااہل نالائق اورغیر مستحق لوگوں کو بٹھایاجارہا ہو کام نہ کرنے اورکرپشن کو فروغ دینے کے لیے ۔۔۔تو آپ لوگوں کو ’’تعلیم‘‘ دے بھی دیں لائق لوگ پیدا بھی ہوں تو کیافائدہ؟اس وقت ہمارے ہاں تین اقسام کی تعلیم مروج ہے ، انگریزی پرائیویٹ تعلیم ، سرکاری تعلیم اوردینی تعلیم۔۔ اوریہ ایک نہایت ہی نفع آورتجارت ہے۔\n اس تجارت سے کمانے والوں کو صرف کمائی سے غرض ہے ، اس سے کوئی غرض نہیں کہ وہ جو ’’مال‘‘ دھڑادھڑ بنارہے ہیں اورمارکیٹ میں پھیلا رہے ہیں اس کی کھپت ہوگی یانہیں چنانچہ سرکاری تعلیم سرکاری نوکر تیار کررہی ہے ، انگلش درسگاہوں والے سرکاری افسر تیار کررہے ہیں اوردینی مدارس علمائے دین تیار کررہے ہیں یہ سوچے سمجھے بغیر کہ اتنی سرکاری نوکریاں کہاں سے لائی جائیں گی اتنے سرکاری افسر کہاں بٹھائے جائیں گے اوراتنی مساجد کہاں بنائی جائیں گی۔ اب ہم بتاتے ہیں کہ ہرسال لاکھوں کی تعداد میں تیارکیاجانے والا مال کہاںجائے گا ، کسی نہ کسی شارٹ کٹ پر ہی جائے گاکیوں کہ پیٹ تو مانگتا ہے اورجب پیٹ خالی ہوتو جائز ناجائز کون دیکھتا ہے۔\n یہ لوگ مزدوری نہیں کرسکتے ، ہاتھوںپیروں کی مشقت کے نہ عادی ہوتے ہیں اورنہ ہی تعلیم یافتگی ان کو کرنے دیتی ہے ، پھر ہم روتے ہیں کہ جرائم بڑھ رہے ہیں ، دہشت گردی ہورہی ہے ، بے راہ رویاں بڑھ رہی ہیں، تشدد میں اضافہ ہورہا ہے یہ ہورہا ہے وہ ہورہا ہے۔ آپ برا مان جائیں گے اگر میں یہ کہوں کہ یہ جرائم کرنے والے تشدد پر اتر آنے والے ، بے راہروی اختیارکرنے والے سارے قطعی ’’بے قصور‘‘ہیں، کہ ان کے لیے کوئی اورراستہ ہی نہیں ، کیوں کہ انسان جو کچھ بنتا ہے ، بچپن سے بلوغت تک بنتا ہے کہ یہی عمر سیکھنے کی ہوتی ہے ، اب یہ لوگ اپنی سیکھنے کی عمر تو ’’تعلیم ‘‘ میں ضایع کرچکے ہوتے ہیں اوراگر اب انھیں کچھ اور کرناپڑے تو کیسے کریں گے ،سرکاری نوکری سرکاری افسری اورمسجد کے لیے تیار کیے جانے والے نہ تو کھیت میں کام کرسکتے ہیں نہ اینٹ گارا ڈھو سکتے ہیں نہ جانور چراسکتے ہیں تو پھر کریں گے کیا؟بات ایک مرتبہ پھر تعلیم کی کرتے ہیں، اس فیشن ایبل تعلیم کا سب سے بڑا نقصان یہ ہے کہ اس نے انسان سے اس کی ’’ماں‘‘ چھین لی ہے ، آزادی نسواں اورتعلیم نسواں کی بانسری بجا کر عورت کو مرد بنا لیاگیا ہے ۔\nکیوں کہ بچے کی جسمانی مادی اورظاہری ذمے داری مرد کی ہوتی ہے دوسرے الفاظ میں کمانا ، بچے اوراس کی ماں کی ضروریات پوری کرنا مرد کی ذمے داری ہے جب کہ ماں کی ذمے داری اس بچے کی اندرونی اورباطنی تعمیر ہوتی ہے ، حیوان سے انسان بنانا ماں کاکام ہے اوراگر عورت کو آپ نے خوش نما بانسریوں سے مسحور کر کے باہرنکال دیا یا اپنی ذمے داری بھی اس پر ڈال دی ہے تو بوتل کادودھ پینے والا نوکروں کے ہاتھوں الگ بیڈروم میں پلنے والا اورپھر تجارتی درسگاہوں میں تعلیم حاصل کرنے والے بچے میں ’’انسان‘‘کہاں سے آئے گا ، وہ ڈاکٹر، انجینئر، پروفیسر یہاں تک کہ موجد اورسائنس دان بھی بن جائے گا لیکن اس کے اندر انسان نہیں ہوگا وہ صرف کماؤ مشین ہوگا ۔انسان نہیں کہ انسان بنانا ماں کاکام ہے اوراسے آپ نے مرد بنا دیا ہے ۔",
        "published_date": "Fri, 23 May 2025 03:39:06 UTC",
        "source": "Express Urdu"
    },
    {
        "guid": "d4ed5b604b071784d38676788f58ce5f",
        "title": "دہشت گردی اور اس کا خاتمہ",
        "link": "https://www.express.pk/story/2762678/dehshat-gardi-aur-is-ka-khatma-2762678/",
        "image_url": "https://img.express.pk/logo/expresslogo.webp",
        "article": "دہشت گرد کس قدر ظالم اور درندے ہوتے ہیں ‘اس کا ثبوت تو وہ متعدد بار اپنے عمل سے دے چکے ہیں‘ اگلے روز دہشت گردوں نے بلوچستان کے ڈسٹرکٹ خضدار میں اسکول بس پرحملہ کر کے ایک بار پھر ثابت کیا کہ وہ دین و مذہب کے ہی باغی نہیں ہیں بلکہ ان کا انسانیت سے بھی دور دور کا کوئی تعلق نہیں ہے۔\nمیڈیا کی اطلاعات کے مطابق ڈسٹرکٹ خضدار میں دہشت گردوں کے حملے میں 3معصوم بچے اور 2جوان شہیدہوئے ہیں جب کہ 39بچوں سمیت 53افراد زخمی ہو گئے۔زخمیوں میں سے8کی حالت نازک بتائی جاتی ہے۔ میڈیا کی اطلاعات کے مطابق دہشت گردی کی یہ واردات کوئٹہ کراچی ہائی وے پر زیروپوائنٹ خضدار پر پیش آئی ہے۔ جو بچے شہید ہوئے ہیں وہ اسکول کی طالبات ہیں۔ایسا لگتا ہے کہ دہشت گردوں نے اے پی ایس پشاور جیسے سانحے کی پلاننگ کر رکھی تھی لیکن ان کا یہ منصوبہ قدرت نے ناکام بنا دیا۔\nصدرمملکت آصف زرداری ‘وزیراعظم میاں محمد شہباز شریف ،فیلڈ مارشل سید عاصم منیر و دیگر نے اس دہشت گردانہ حملے کی شدید مذمت کی ہے اور بھارتی ایما پر ہونے والی دہشت گردی کو کچلنے کے عزم کا اعادہ کیا ہے۔ دہشت گردی کی اس واردات کے بعد وزیراعظم شہباز شریف، وزیرِ دفاع، وزیرِ داخلہ، وزیرِ اطلاعات اور فیلڈ مارشل سید عاصم منیر نے کوئٹہ کا دورہ کیا اور انھوں نے زخمی بچوں اور دیگر متاثرین کی عیادت کی۔\nوزیر اعلیٰ بلوچستان سرفراز بگٹی اور کمانڈر کوئٹہ کور نے واقعے پر بریفنگ دی۔ وزیراعظم اور اعلیٰ قیادت نے کہا کہ بھارتی سرپرستی میں کام کرنے والے دہشت گرد گروہوں کی اس سفاکانہ کارروائی سے نہ صرف دہشت گردی کی اصل تصویر دنیا کے سامنے بے نقاب ہوئی ہے بلکہ یہ حملہ اخلاقی اقدار اور انسانیت کے خلاف کھلی بغاوت ہے،ایسے گروہ جو نسلی بنیادوں کا جھوٹا لبادہ اوڑھ کر دہشت گردی کر رہے ہیں، نہ صرف بھارت کے ریاستی مقاصد کے آلہ کار ہیں بلکہ بلوچ اور پشتون عوام کی روایتی غیرت، امن پسندی اور اقدار کی بھی توہین کرتے ہیں۔\nوزیراعظم نے عالمی برادری سے مطالبہ کیا کہ وہ بچوں کو نشانہ بنانے جیسے غیر انسانی فعل کی شدید مذمت کرے اور بھارت کی جانب سے دہشت گردی کو بطور خارجہ پالیسی استعمال کرنے کے رجحان کا نوٹس لے، پاکستان کی سیکیورٹی فورسز اور قانون نافذ کرنے والے ادارے اس بربریت میں ملوث عناصر کو انصاف کے کٹہرے میں لائیں گے، وزیراعظم نے اسکول بس پر بھارتی سرپرستی میں کام کرنے والے دہشت گردوں کے بزدلانہ حملے کی شدید الفاظ میں مذمت کرتے ہوئے کہا ہے کہ دہشت گردوں نے اسکول بس پر حملہ کر کے درندگی کی تمام حدیں پار کردی ہیں، انھیں انجام تک پہنچا کر دم لیں گے۔\nانھوں نے واقعہ کے ذمے داران کا فوری کھوج لگانے اور قرار واقعی سزا دلانے کی ہدایت کی۔ آئی ایس پی آر کے مطابق بھارتی حمایت یافتہ دہشت گرد میدان جنگ میں بری طرح ناکام ہونے کے بعد بلوچستان اور خیبرپختونخوا میں گھناؤنی اور بزدلانہ کارروائیاںکررہے ہیں، دہشت گردی اور بدامنی پھیلائی جارہی ہے، دہشت گردوں نے خضدار میں اسکول جانے والے معصوم بچوں کی بس کو نشانہ بنایا، آپریشن بنیان مرصوص میں ناکامی اور فوج اور قانون نافذ کرنے والے اداروں کے ہاتھوں بری طرح شکست کھانے کے بعد بھارتی دہشت گرد پراکسیز پاکستان میں معصوم بچوں اور شہریوں جیسے آسان اہداف کو دہشت گردی کی کارروائیوں میں نشانہ بنارہی ہیں، بھارتی حکومت کی طرف سے ریاستی پالیسی کے طور پر دہشت گردی کا استعمال نفرت انگیز، اخلاقی پستی اور بنیادی انسانی اصولوں کو نظر انداز کرنے کی واضح مثال ہے۔ ترجمان نے اس عزم کا اعادہ کیا کہ اس بزدلانہ بھارتی اسپانسرڈ حملے کے منصوبہ سازوں، سہولت کاروں اور ذمے داروں کو پکڑ کر انصاف کے کٹہرے میں لایا جائے گا اور بھارت کا مکروہ چہرہ پوری دنیا کے سامنے بے نقاب کیا جائے گا۔\nبلوچستان میں دہشت گردی کی وارداتیں نئی نہیں ہیں بلکہ یہ سلسلہ کئی برسوں سے جاری ہے۔ اسی طرح خیبرپختونخوا میں بھی دہشت گرد عناصر تواتر کے ساتھ کارروائیاں کر رہے ہیں۔ دہشت گردوں کا ہدف کیا ہے ‘اس حوالے سے بھی بات کرنے کی ضرورت اس لیے نہیں ہے کہ حقائق سے پاکستان کے پالیسی ساز بخوبی آگاہ ہیں۔\nپاکستان کی شمال مغربی سرحد کی نزاکت اور کمزوری( Vulnerability) سے بھی پاکستان کے پالیسی ساز لا علم نہیں ہیں۔ اسی طرح بھارت کے ساتھ پاکستان کے جس قسم کے تعلقات چلے آ رہے ہیں ‘ اس کے بارے میں بھی سب کو پتہ ہے اور اس کا بھی پتہ ہے کہ بھارتی سپانسرڈ پاکستانی گروپ خیبرپختونخوا اور بلوچستان ہی نہیں بلکہ دیگر صوبوں میں بھی سرگرم عمل ہیں۔ اصل سوال یہ ہے کہ اتنا کچھ پتہ ہونے کے باوجود اور حقائق آشکار ہو جانے کے باوجود ‘پاکستان کے اندر دہشت گردوں کے سہولت کار ‘ہینڈلرز‘ فنانسرزاور کیرئیرزکیسے موجود ہیں بلکہ پوری طرح متحرک ہیں۔\nپاکستان میں اسکول کے بچوں پر پہلے بھی دہشت گرد حملہ آور ہو چکے ہیں ‘دہشت گردوں کی ذہنی ساخت اور ان کی تربیت اور ان کے زیر استعمال اسلحہ کی کوالٹی بھی کوئی ڈھکی چھپی نہیں ہے۔سانحہ پشاور میں جوکچھ ہوا وہ قوم اب تک نہیں بھولی ہے۔ صدر مملکت اور وزیراعظم اور دیگر اعلیٰ حکام کی تشویش اور مذمت اپنی جگہ درست ہے اور ان کے منصب کا تقاضا بھی یہی ہے کہ وہ مصیبت کی اس گھڑی میں قوم کی ڈھارس بندھائیں لیکن اس کے ساتھ ساتھ دہشت گردوں کی بیخ کنی کے لیے غیرمعمولی اقدامات کی ضرورت سے انکار بھی نہیں کیا جا سکتا۔ نیشنل ایکشن پلان ہو یا ٹیررازم کے خاتمے کے لیے دیگر معاملات ہوں ‘یہ سب کچھ کاغذوں اور کمپیوٹر کی اسکرینوں پر بریفنگز کے دوران دکھانے سے کچھ نہیں ہو گا۔ پاکستان کی سیکیورٹی فورسز اور پاکستان کے عوام اپنی جانوں کی قربانیاں پیش کر رہے ہیں۔\nپاکستان کی لوئر کلاس سے لے کر مڈل کلاس اور اپر مڈل کلاس تک اپنی بساط کے مطابق پورا انکم ٹیکس ادا کر رہی ہے۔ اس کے علاوہ بھی جتنے ٹیکسز عائد کیے جاتے ہیں پاکستان کی مڈل کلاس ہی یہ ٹیکس ادا کر رہی ہے۔پاکستان آئی ایم ایف کے ساتھ جو معاملات کر رہا ہے اور آئی ایم ایف پاکستان کو جو قرضہ دے رہا ہے ‘ وہ بھی پاکستان کے عوام کے ’’ بی ہاف ‘‘پر دے رہا ہے۔سعودی عرب‘قطر اور یو اے ای بھی جو قرضہ دیتے ہیں ‘اس کی ادائیگی بھی پاکستان کے عوام کی ملکیت قومی اثاثوں سے حاصل ہونے والی آمدنی سے ہی ہوتی ہے۔ اس سب روداد کا مقصد صرف یہ واضح کرنا ہے کہ پاکستان کے عوام اگر ٹیکس دیتے ہیں تو ان کی جان اور مال کا تحفظ کرنا ریاست ‘ ریاستی اداروں اور پارلیمنٹیرینزکی پہلی اور آخری ذمے داری ہے۔\nبھارت کے ساتھ جنگ ہو یا افغانستان کے معاملات ہوں ‘ان سے عہدہ برا ہونے کے لیے بھی عوام کا مینڈیٹ حکومت اور ریاست کے پاس ہے۔ دنیا میں کوئی ایسا ملک نہیں ہے جس کا کوئی مخالف یا دشمن نہیں ہے۔ امریکا کو بھی مختلف ملکوں سے خطرہ ہے۔ روس کو بھی مختلف ملکوں سے خطرہ ہے۔ سعودی عرب کو بھی خطرات لاحق ہیں۔ لیکن یہ حقیقت ہے کہ دوسرے ملکوں سے خطرہ اتنا سنگین نہیں ہوتا جتنا ملک کے اندر پھیلے ہوئے ناسوروں سے ہوتا ہے۔ پاکستان میں دہشت گردی کی وجوہات کثیر الجہتی ہیں۔ پاکستان میں انتہا پسندی کے کلچر نے سوال کرنے اور ریشنل سوچ کے اظہار کا خاتمہ کر رکھا ہے۔ پاکستان کے سٹیک ہولڈرز کو اپنے ملک کے اندر موجود ایسے طاقتور لوگوں کو مارجنلائزکرنا پڑے گا۔\nپاکستان کے نظام کے اندر موجود نقائص پر توجہ مرکوز کرنی ہو گی۔ یہ کام اس ملک کے پارلیمنٹیرینز کی ذمے داری ہے کیونکہ قانون سازی کرنا ان کا کام اور بنیادی ذمے داری ہے۔ پاکستان کے عوام نے انھیں یہی مینڈیٹ دیا ہے۔ پارلیمنٹیرینز پاکستان کے تعلیمی نظام اور نصاب میں تبدیلیاںلانے کے لیے قانون سازی کریں۔ سیاسی قیادت انتہا پسندی کے حوالے سے ڈھلمل سوچ کا شکار ہے۔ پاکستا ن کی سیاسی قیادت کے خیال میں یہ کوئی اتنا بڑا مسئلہ نہیں ہے۔ لیکن ضیاء الحق کے دور میں تعلیمی نظام اور نصاب میں جو تبدیلیاں کی گئیں ‘وقت آ گیا ہے کہ انھیں تبدیل کیا جائے۔\nدہشت گردی کا خاتمہ ایک دن میں ممکن نہیں ہے۔ انتظامی اور عسکری انتظامات کے ساتھ ساتھ آئینی اور قانونی اصلاحات بھی انتہائی ضروری ہو چکی ہیں۔ دہشت گردی کا خاتمہ کرنا نا ممکن نہیں ہے۔ اس کے لیے درست راستے کا انتخاب کرنا انتہائی اہمیت کا حامل ہے۔ پاکستان کی شمال مغربی سرحدوں کو فول پروف بنانا انتہائی ضروری ہے۔ ماضی کی 70برس کی پالیسی کو تبدیل کیے بغیر پاکستان میں امن کی راہ تلاش کرنا انتہائی مشکل کام ہے۔ دہشت گردوں کی ہمدردی کو ختم کرنے کے لیے بھی نصاب تعلیم اور نظام تعلیم میں تبدیلی لانا لازمی ہے۔",
        "published_date": "Fri, 23 May 2025 03:39:09 UTC",
        "source": "Express Urdu"
    },
    {
        "guid": "cbc8946bf59a52ce9a5dda518c33a3ba",
        "title": "کراچی کنگز کی شکست کی وجہ کیا تھی، نائب کپتان حسن علی نے بتا دیا",
        "link": "https://www.express.pk/story/2762677/karachi-kings-ki-shikast-ki-wajah-kya-thi-naib-captain-husn-ali-ne-bta-diya-2762677/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) سے کراچی کنگز کے باہر ہونے کے بعد نائب کپتان حسن علی نے پریس کانفرنس میں ٹیم کی کارکردگی اور ٹورنامنٹ کے سفر پر کھل کر بات کی۔ \nان کا کہنا تھا کہ ٹیم نے مجموعی طور پر اچھا کھیل پیش کیا لیکن کچھ اہم لمحات میں ہم توقعات پر پورا نہیں اتر سکے۔\nحسن علی نے کہا کہ جب ہم بیٹنگ کے لیے آئے تو اس کے مطابق اچھا اسکور بنایا، لیکن پاور پلے میں ہم نے وکٹیں کم لیں جس کی وجہ سے میچ ہمارے ہاتھ سے نکل گیا۔\nانہوں نے اس موقع کو دکھ بھرا قرار دیا کہ کراچی کنگز ٹورنامنٹ سے باہر ہوگئی، ہماری امید تھی کہ ہم ٹورنامنٹ جیتیں گے، لیکن بدقسمتی سے ایسا نہ ہو سکا۔\nمزید پڑھیں: پی ایس ایل ایلیمینیٹر: قلندرز نے کنگز کو شکست دیکر فائنل کی دوڑ سے باہر کر دیا\nنائب کپتان نے ٹیم کی اجتماعی کارکردگی کو سراہتے ہوئے کہا کہ ہمارے لیے مثبت بات یہ رہی کہ ہم نے بطور ٹیم اچھا کھیلا۔\nاپنی ذاتی کارکردگی اور قومی ٹیم میں واپسی پر بات کرتے ہوئے حسن علی نے کہا کہ پاکستان ٹیم میں کم بیک کرنا میرے لیے بہت بڑی بات ہے۔ پوری کوشش کروں گا کہ ملک کے لیے بہترین پرفارم کر سکوں۔\nلاہور قلندرز کی جیت پر تبصرہ کرتے ہوئے انہوں نے کہا کہ قلندرز نے پاور پلے میں بہترین کھیل پیش کیا جس کی بدولت وہ میچ جیتنے میں کامیاب ہوئے۔\nمزید پڑھیں: پی ایس ایل پلے آف میچز؛ ڈی آر ایس سمیت اہم ٹیکنالوجیز سے محروم\nانہوں نے تسلیم کیا کہ ٹیم کی باڈی لینگویج پچھلے میچ میں بہتر تھی، مگر آج کے میچ میں بولنگ اور فیلڈنگ دونوں شعبے مایوس کن رہے۔\nحسن علی نے شاداب خان کی کپتانی کی تعریف کرتے ہوئے کہا کہ ان کی کپتانی میں کھیل کر بہت کچھ سیکھنے کو ملا۔ جو ٹیم اچھی کرکٹ کھیلے گی وہی ٹورنامنٹ جیتے گی، لیکن اگر مجھ سے پوچھا جائے تو میں چاہوں گا کہ شاداب خان کی ٹیم جیتے۔",
        "published_date": "Fri, 23 May 2025 03:39:09 UTC",
        "source": "Express Urdu"
    },
    {
        "guid": "071a555c1bcb28938285f9624e635454",
        "title": "فضائل عشرۂ ذوالحجہ",
        "link": "https://www.express.pk/story/2762676/fazail-ashrah-zulhijjah-2762676/",
        "image_url": "https://img.express.pk/logo/expresslogo.webp",
        "article": "اﷲ تعالیٰ نے ماہ ذوالحجہ کو بالخصوص اس کے پہلے عشرے کو حرمت، برکت، عظمت اور فضیلت عطا فرمائی ہے۔ اس مہینے کا شمار ان چار مہینوں (ذوالقعدہ، ذوالحجہ، محرم اور رجب) میں ہوتا ہے جن کو حرمت عزت والے مہینے کہا جاتا ہے ان میں خون ریزی، لڑائی جھگڑا، دنگا فساد وغیرہ کرنا بہت بڑا گناہ ہے۔\nحضرت ابوبکر صدیقؓ سے روایت ہے کہ نبی کریم ﷺ نے فرمایا، مفہوم:\n’’زمانہ گھوم کر اسی حالت پر آگیا جیسے اس دن تھا، جب اﷲ رب العزّت نے آسمانوں اور زمین کو پیدا فرمایا تھا۔ سال کے بارہ مہینے ہیں اور ان میں سے چار حرمت یعنی عزت و احترام والے ہیں: تین تو اکٹھے ترتیب کے ساتھ ہیں یعنی ذوالقعدہ، ذوالحجہ، محرم اور چوتھا مہینہ رجب ہے جو جمادی الثانی اور شعبان کے درمیان میں ہے۔‘‘ (صحیح البخاری)\nاس مہینے کے پہلے دس دنوں میں کیے جانے والے نیک اعمال کا ثواب باقی ایام کے مقابلے میں زیادہ عطا کیا جاتا ہے۔ حضرت عبداﷲ بن عباسؓ سے روایت ہے رسول اﷲ ﷺ نے ارشاد فرمایا، مفہوم: ’’عشرہ ذوالحجہ میں کیے جانے والے نیک اعمال دوسرے عام دنوں میں کیے جانے والے نیک اعمال کے مقابلے میں اﷲ تعالیٰ کے ہاں زیادہ فضیلت والے ہیں۔ صحابہ کرامؓ نے عرض کی: یا رسول اﷲ ﷺ! کیا جہاد (جیسی عظیم عبادت) بھی ان کے برابر نہیں؟ آپ ﷺ نے فرمایا: ہاں! مگر وہ شخص جو جان و مال لے کر جہاد کے لیے نکلے اور پھر ان جان و مال میں سے کچھ بھی واپس نہ آئے۔‘‘ (یعنی وہ شہید ہوجائے) (صحیح البخاری)\nحضرت عبداﷲ بن عمرؓ سے روایت ہے جناب رسول کریم ﷺ نے فرمایا، مفہوم:\n’’اﷲ تعالیٰ کے ہاں عشرۂ ذوالحجہ زیادہ عظمت والا ہے اور ان دس دنوں میں کی جانے والی عبادت باقی عام ایام کی بہ نسبت اﷲ کو زیادہ محبوب ہے۔ ان دنوں میں کثرت کے ساتھ اﷲ تعالیٰ کی تسبیح کرو یعنی سبحان اﷲ کہو، تہلیل یعنی لا الہ الا اﷲ کہو، تکبیر یعنی اﷲ اکبر اور تحمید یعنی الحمدﷲ کہو۔‘‘\nاس مہینے کو یہ فضیلت بھی حاصل ہے کہ یہ دین اسلام کے اہم ترین رکن ’’حج‘‘ کی ادائی کا مہینا ہے۔ اس لیے اس مہینے کا نام ہی ذوالحجہ رکھا گیا ہے یعنی حج والا مہینا۔ اس مہینے کے مخصوص ایام (نویں ذوالحجہ کی نماز فجر سے تیرہویں ذوالحجہ کی نماز عصر تک) میں ہر فرض نماز کے بعد تکبیرات تشریق کہی جاتی ہیں۔ اس مہینے کے پہلے عشرے (پہلے نو دن) کے روزوں کا ثواب بہت زیادہ ہے یہاں تک کہ اس کے ایک دن کا روزہ سال بھر کے روزوں کے برابر ہے اور اس کی ایک رات کی عبادت لیلۃ القدر کی عبادت کے برابر ہے۔\nحضرت ابُوہریرہؓ نبی کریم ﷺ سے روایت کرتے ہیں، مفہوم:\n’’اﷲ تعالیٰ کے ہاں عام دنوں کے مقابلے میں عشرۂ ذو الحج کی عبادت زیادہ محبوب ہے، اس ایک دن کا روزہ (عام دنوں کے) ایک سال کے روزوں کے برابر ہے اور (عشرۃٔ ذوالحجہ کی) ایک رات کی عبادت لیلۃ القدر کی عبادت کے برابر ہے۔ (جامع الترمذی)\nاہم نوٹ: (یہ فضیلت یکم سے نو ذوالحجہ تک کے روزوں کی ہے دسویں تاریخ کو روزہ رکھنا جائز نہیں ہے۔ رسول اﷲ ﷺ ذوالحجہ کے (پہلے) نو دنوں میں روزہ رکھا کرتے تھے۔) (سنن ابی داؤد)\nاس ماہ میں اﷲ تعالیٰ نے اسلام کو مکمل فرمایا اور اپنی نعمت کو پُورا فرمایا۔ حضرت عمر بن خطابؓ سے مروی ہے کہ ایک یہودی نے ان سے کہا: اے امیر المومنینؓ! آپ کی کتاب (قرآن کریم) میں ایک آیت ایسی ہے اگر وہ ہمارے اوپر یعنی دین یہود میں نازل کی جاتی ہے تو ہم اس دن عید مناتے۔ حضرت عمرؓ نے اس یہودی سے پوچھا: کون سی آیت؟ یہودی نے کہا: جس کا مفہوم یہ ہے کہ آج میں نے تمہارے لیے تمہارا دین مکمل کردیا اور تم پر اپنی نعمت پوری کردی اور تمہارے لیے اسلام کو بہ حیثیت دین پسند کرلیا۔ حضرت عمرؓ نے اس سے فرمایا: ہم اس دن کو خوب جانتے ہیں اور اس جگہ کو بھی اچھی طرح سے جہاں یہ آیت نبی کریم ﷺ پر نازل ہوئی آپؐ یوم عرفہ (نویں ذوالحجہ) بہ روز جمعہ میدان عرفات میں وقوف فرما رہے تھے۔ (صحیح البخاری)\nاس مہینے کی نویں تاریخ یعنی ’’یوم عرفہ‘‘ کا روزہ ہے۔ جس کا احادیث مبارکہ میں بہت زیادہ اجر ذکر کیا گیا ہے۔ ام المومنین حضرت عائشہ صدیقہؓ سے مروی ہے کہ رسول اﷲ ﷺ نے فرمایا، مفہوم: ’’عرفہ (نویں ذوالحجہ) کے دن کے روزہ (کا ثواب) ایک ہزار دن کے روزوں کے برابر ہے۔‘‘ (شعب الایمان للبیہقی)\nحضرت فضل بن عباسؓ سے روایت ہے کہ نبی کریم ﷺ نے فرمایا، مفہوم: ’’جو شخص عرفہ کے دن اپنی زبان کی، اپنے کانوں کی اور اپنی آنکھوں کی حفاظت کرتا ہے تو اس دن سے لے کر دوسرے سال عرفہ کے دن تک کے اس کے گناہوں کو اﷲ تعالیٰ معاف فرما دیتے ہیں۔‘‘ (شعب الایمان للبیہقی)\nحضرت انس بن مالکؓ سے مروی ہے کہ حج کے دس دنوں میں سے ہر دن کو ہزار دنوں کے برابر جب کہ عرفہ کے دن کو دس ہزار دنوں کے برابر سمجھا جاتا تھا۔\nحضرت ابُوقتادہ انصاریؓ بیان فرماتے ہیں کہ رسول اﷲ ﷺ نے ارشاد فرمایا، مفہوم:\n’’میں اﷲ تعالی سے امید رکھتا ہوں کہ یوم عرفہ کا روزہ اپنے سے پہلے اور بعد والے سال کے گناہوں کا کفارہ بن جا ئے گا۔‘‘ (صحیح مسلم)\nاہم نوٹ: ’’پہلے عرض کیا جا چکا ہے یہ عظیم الشان فضیلت ان لوگوں کے لیے ہے جو حج ادا نہ کر رہے ہوں، حجاج کرام کو روزہ کی وجہ سے وقوف عرفہ جیسی عبادت میں سستی پیدا ہونے کا اندیشہ ہو تو بہتر یہ ہے کہ وہ روزہ نہ رکھیں۔‘‘\nاس مہینے کی نویں تاریخ یعنی یوم عرفہ میں اﷲ رب العزت لوگوں کو جہنم سے کثرت کے ساتھ آزاد فرماتے ہیں۔ حضرت ابن المسیبؓ سے مروی ہے کہ حضرت عائشہؓ فرماتی ہیں کہ رسول اﷲ ﷺ نے فرمایا، مفہوم: ’’اﷲ رب العزت باقی ایام کی بہ نسبت یوم عرفہ (نویں ذوالحجہ) والے دن لوگوں کو کثرت کے ساتھ جہنم سے آزاد فرماتے ہیں۔‘‘\n (صحیح مسلم)\nاس مہینے کی دسویں تاریخ کو نماز عید ادا کی جاتی ہے، عید کا دن بھی فضیلت والا ہوتا ہے اور اس کی رات بھی۔ عیدین کی راتیں ایسی مبارک راتیں ہیں اگر کوئی شخص ان میں اﷲ کی عبادت کرے تو اﷲ تعالیٰ اس کو قیامت کی ہول ناکیوں سے محفوظ فرماتے ہیں۔ حضرت ابُوامامہؓ سے مروی ہے کہ رسول اﷲ ﷺ نے فرمایا، مفہوم: ’’جو شخص دونوں عیدوں (عیدالفطر اور عیدالاضحیٰ) کی راتوں میں ثواب کا یقین رکھتے ہوئے عبادت میں مشغول رہا تو اس کا دل اس دن زندہ رہے گا جس دن لوگوں کے دل مردہ ہو جائیں گے۔‘‘ (سنن ابن ماجہ)\nاس مہینے کی دسویں، گیارہویں اور بارہویں تاریخ کو اﷲ کے نام پر متعین جانور کو ذبح کیا جاتا ہے یعنی قربانی کے مبارک عمل کی ادائی کی جاتی ہے اس دن اس عمل سے زیادہ کوئی اور عمل زیادہ اجر و ثواب والا نہیں۔ حضرت ابن عباسؓ سے روایت ہے کہ رسول اﷲ ﷺ نے ارشاد فرمایا، مفہوم:\n’’اﷲ تعالیٰ کے ہاں کسی خرچ کی فضیلت اس خرچ سے ہرگز زیادہ نہیں جو عید قربان والے دن قربانی پر کیا جا ئے۔‘‘ (سنن الدارقطنی)\nاُمّ المومنین سیّدہ عائشہ صدیقہؓ سے روایت ہے کہ رسول اﷲ ﷺ نے فرمایا، مفہوم:\n’’عیدالاضحیٰ کے دن کوئی نیک عمل اﷲ تعالیٰ کے نزدیک قربانی کا خون بہانے سے زیادہ محبوب اور پسندیدہ نہیں اور قیامت کے دن قربانی کا جانور اپنے بالوں، سینگوں اور کُھروں سمیت آئے گا اور قربانی کا خون زمین پر گرنے سے پہلے اﷲ تعالیٰ کے ہاں شرفِ قبولیت حاصل کر لیتا ہے لہٰذا تم خوش دلی سے قربانی کیا کرو۔‘‘\n(جا مع الترمذی)\nحضرت زید بن ارقمؓ سے روایت ہے کہ صحابہؓ نے سوال کیا: ’’یارسول اﷲ ﷺ! یہ قربانی کیا ہے؟ (یعنی قربانی کی حیثیت کیا ہے) آپ ﷺ نے فرمایا، مفہوم: ’’تمہارے (روحانی) باپ حضرت ابراہیم علیہ السلام کی سنّت (طریقہ) ہے۔‘‘ صحابہؓ نے عرض کیا: ہمیں قربانی کے کرنے سے کیا ملے گا؟ آپؐ نے فرمایا: ’’ہر بال کے بدلے میں ایک نیکی۔‘‘ صحابہ کرام ؓ نے (پھر سوال کیا) یارسول اﷲ ﷺ! اون (کے بدلے کیا ملے گا)۔ آپ ﷺ نے فرمایا: ’’اون کے ہر بال کے بدلے میں نیکی ملے گی۔‘‘ (سنن ابن ماجہ)\nجس شخص نے قربانی کرنی ہو اسے چاہیے کہ ذوالحجہ کا چاند نظر آنے سے قربانی کرنے تک ناخن اور بال وغیرہ نہ کاٹے۔ حضرت ام سلمہؓ بیان فرماتی ہیں کہ رسول اﷲ ﷺ نے ارشاد فرمایا، مفہوم: ’’جب ذوالحجہ کا پہلا عشرہ شروع ہوجائے (یعنی ذو الحج کا چاند نظر آجائے) اور تم میں سے کسی کا ارادہ ہو قربانی کا تو اس کو چاہیے (قربانی کرنے تک) اپنے بال اور ناخن نہ تراشے۔‘‘ (صحیح مسلم)    \nاﷲ کریم ہمیں ان مبارک ایام کی قدر توفیق نصیب فرمائے۔ آمین",
        "published_date": "Fri, 23 May 2025 03:39:09 UTC",
        "source": "Express Urdu"
    },
    {
        "guid": "bd4ab906ff35945decd0221b73041fb8",
        "title": "فلسفۂ قربانی اور عصرِ جدید",
        "link": "https://www.express.pk/story/2762675/falsafa-e-qurbani-aur-asr-e-jadeed-2762675/",
        "image_url": "https://img.express.pk/logo/expresslogo.webp",
        "article": "مفہوم: ’’بے شک! ( اے حبیبؐ) ہم نے آپؐ کو خیر کثیر عطا فرمایا۔ پس اپنے رب کے لیے نماز ادا کیجیے اور قربانی دیجیے۔ بے شک! آپؐ کا دشمن ہی بے نام و نشان ہے۔‘‘\nذی الحج کا مہینہ آنے سے قبل ہی عید قرباں اور قربانی کا غلغلہ مچ جا تا ہے۔ لاکھوں خوش نصیب بارگاہ ایزدی میں فریضۂ حج کی ادائی کے لیے اطراف و اکناف عالم سے کشاں کشاں مکہ مکرمہ کھنچے چلے جاتے ہیں، تاہم کروڑوں مسلمان جو بہ وجوہ وہاں نہیں پہنچ پاتے، وہ اپنی ایمانی و روحانی تسکین کے حصول کے لیے سنّت مصطفوی ﷺ کی پیروی کر تے ہوئے اس عظیم واقعے کی یاد تازہ رکھتے اور انتہائی ذوق و شوق کے ساتھ ہر سال جانوروں کی قربانی کر تے ہیں، تاکہ سیدنا ابراہیم اور ان کے عظیم فرزند سیدنا اسمٰعیل علیہم السلام اور آپؑ کے خانوادے کی رضائے الٰہی کے لیے کی گئی عظیم قربانی کی یاد گار ہمیشہ زندہ و تابندہ رہے۔\nامام کائنات ﷺ کی بعثت مبارکہ سے قبل بھی یہ عمل ادا کیا جاتا رہا، بل کہ قرآن مجید کے مطابق ابتدائے انسانیت سے ہی یہ پاکیزہ جذبہ موجود ہے۔ البتہ اس جذبۂ قربانی کو اگر جِلا ملی تو محبوب رب العالمین ﷺ کے ورود مسعود اور امت مسلمہ کے برپا کیے جانے کے بعد ملی اور قیامت تک یہ سنت ابراہیمی اہل ایمان ادا کر تے رہیں گے۔\nہم اور ہمارے اسلاف صدیوں سے یہ عمل دہراتے آرہے ہیں تاہم آج جب کہ امت مسلمہ بے شمار مسائل کی گرداب میں پھنسی ہوئی ہے، ایسے ماحول میں شدید ضرورت ہے کہ ہم قرآن و حدیث کی روشنی میں جائزہ لیں کہ آیا اس عظیم عمل کی ادائی محض رسمی عبادت ہے اور اس کا مقصد صرف جانور ذبح کرنا اور گوشت کا حصول ہے یا اس عمل کے پس پردہ کار فرما رب تعالیٰ کو مطلوب مقاصد و حکمتیں ہیں۔\nذرا مشاہدہ کیجیے اور قرآن مجید و احادیث مبارکہ جن پر ہم نے جزدان سجا کر گرد و غبار کی موٹی تہیں جما رکھی ہیں، وہ کیا کہتی ہیں اور ہم کیا کر رہے ہیں؟ اﷲ تعالیٰ نے اپنے پیارے محبوب ﷺ اور ان کی امت کو جو مقام شرف و عظمت عطا فرما یا ہے اس کے تقاضوں کے تحت شکر ربانی کے طور پر نماز اور قربانی کا حکم دیا گیا ہے، اﷲ تعالیٰ نے امام کائنات ﷺ کو جن بلندیوں و رفعتوں سے سر فراز فرمایا، انہیں امام الانبیاء، شفیع المذنبین اور رحمۃ اللعالمین صلی اﷲ علیہ وآلہ وسلم کے مناصب جلیلہ عطا فرمائے بل کہ ’’ وَرَفَعنا لَکَ ذِکرَکَ‘‘ کہہ کر شان مصطفی ﷺ پر مہر تصدیق ثبت فرما دی کہ جب جب اور جہاں جہاں رب کی کبریائی ہے، وہاں وہاں میرے مصطفی ﷺ کی مصطفائی ہے۔\nسبحان اﷲ! یہ مقام عظمت و بزرگی کسی پیغمبر کو حاصل نہ ہوسکا جب خالق کائنات نے اپنی نعمتوں کو اپنے محبوب پر اکمال و اتمام فرمایا تو شرط بھی عاید کردی کہ دنیا و آخرت میں ہم نے آپ ﷺ اور آپؐ کی امت کو سب سے بلندی عطا فرمائی تو شکر نعمت کا تقاضا ہے کہ اب آپ ﷺ اور آپؐ کی امت بھی اپنے رب کا حق ادا کریں اور اس کے لیے دو عمل بیان فرما دیے کہ ایک تو نماز قائم کریں اور دوسرے قربانی دیں۔\nہمارے معاشرے میں فریضۂ نماز کی ادائی کا جو حال ہے وہ سب پر عیاں ہے البتہ قربانی کے فریضے کا جائزہ لیں تو عجیب منظر دکھائی دیتا ہے۔ ہزاروں افراد مرد، خواتین یہاں تک کہ معصوم بچے اور بچیاں تک جانور کی تلاش میں دن بھر بل کہ رات رات بھر منڈیوں میں سرگرداں دکھائی دیتے ہیں اور نمازیں ضایع کر تے ہوئے ایک ایسے عمل میں منہمک رہتے ہیں جو یقیناً انتہائی محبوب و مستحسن ہے تاہم ایک ایسے فرض سے بے پرواہی جو کفر اسلام کا خط امتیاز ہے واجب یا مسنون عمل کی ادائی ہرگز اس کے مقابل نہیں ہو سکتا۔\nقربانی نام ہے اپنی جان و مال سمیت فکر و نظریات، خواہشات، ضروریات، پسند ناپسند، خوشی غمی، حتیٰ کہ اہل و عیال اور عزیز ترین شے کو اپنے رب کی مرضیات کے مطابق ڈھال لینا اور ہر طرح کے ایثار کے لیے ذہنی، فکری، مالی، جسمانی رحجانات و میلانات کو سیرت مصطفی ﷺ کے مطابق ڈھال لینا۔ آئیے! بہ نظر عمیق خود احتسابی کی چھلنی سے اپنے آپ کو گزاریں۔ یقین جانیے صحیح تصویر سامنے آجائے گی کہ آیا ہم زبانی کلامی یا بعض نمائشی اقدامات کے ذریعے بہ زعم خود کسی پندار میں الجھے ہوئے ہیں یا واقعی ہم قربانی کی روح اور فلسفے سے آشنا ہوکر اپنے رب کے محبوب بندوں میں شمار ہو تے ہیں۔ اصولی بات ہے کہ اعمال کا دار و مدار نیتوں پر ہے۔\nعید الاضحیٰ اور قربانی کا سبق اہل ایمان کے لیے تو یہ ہے کہ ہر طرح کی عبادت و ریاضت کا مقصود و مطلوب خالق کائنات کی خالص بندگی اور رضا مندی حاصل ہوجائے۔ یقیناً قربانی بھی انھی اعمال میں سے ایک ہے، اگر یہ عمل خالصتاً اﷲ کے لیے ہے اور اس میں کسی قسم کی ریا کاری دکھا وا یا آج کل جیسا کہ رجحان بن چکا ہے، خاندان، برادری، محلے یا معاشرے میں مسابقت اور نمود و نمائش ہے تو پھر جان لیجیے کہ رب تعالیٰ کو ایسی قربانیوں کی ضرورت نہیں۔\nارشاد الٰہی کا مفہوم ہے: ’’اﷲ تعالیٰ کو تمہاری قربانیوں کے گوشت نہیں پہنچتے اور نہ ہی ان کے خون، بل کہ اسے (یعنی اﷲ تعالیٰ کو) تو تمہارے دلوں کی پرہیزگاری (یعنی تقویٰ) پہنچتا ہے۔ اسی طرح اﷲ نے ان جانوروں کو تمہارا مطیع کردیا ہے کہ تم اس کو (یعنی اﷲ تعالیٰ کی عطا کر دہ) ہدایت کے شکریے میں اس کی کبریائی بیان کر و اور (اے میرے حبیب ﷺ) نیک لوگوں کو (جنت و رضائے الٰہی) کی خوش خبری سنا دیجیے۔‘‘ (سورۃ الحج)\nاب پتا چلا کہ ہمارا رب ہم سے کیا چاہتا ہے۔ آج امت مسلمہ کی زبوں حالی، بالخصوص ہماری قومی، معاشی، اقتصادی، دفاعی، تعلیمی پس ماندگی اس بات کی متقاضی ہے کہ ہر فرد اپنی صلاحیتوں کے مطابق جذبۂ قربانی کو بیدار کر ے اگر آپ کے مالی وسائل نہیں اور قرض کی ادائی بھی ممکن نہیں تو آپ قربانی کے مکلف نہیں ہیں، البتہ اﷲ تعالیٰ نے آپ کو دیگر نعمتوں آپ مثلاً علم و ہنر، معاملہ فہمی، شعور و ادراک یا جسمانی، ذہنی اور فکری صلاحیتوں سے سر فراز فرمایا ہے تو اب آپ کی قربانی و ایثار یہ ہے کہ دین متین اور امت مسلمہ کی سربلندی و ترقی کے لیے اپنی صلاحیتوں سے ایثار و قربانی کے جذبے کے تحت جو نمایاں خدمات سر انجام دے سکتے ہوں، تو ضرور دیجیے۔\nیہی قربانی کا فلسفہ ہے کہ جہاں ایک طرف اہل اسلام اپنے اندر انقلابی تبدیلیاں لاتے ہوئے منکرات سے بچ کر معروفات پر کماحقہ عمل پیرا ہوں، وہیں سنت ابراہیمی کی روشنی میں نفس امارہ کے منہ زور گھوڑے کو اﷲ و رسول صلی اﷲ علیہ وآلہ وسلم کی نافرمانی، خود غرضی، بے حسی، کفار کی نقالی، تہذیبی اقدار کی پامالی، معاشرتی بے اعتدالی، ملی و ملکی عزت و حرمت کے منافی امور سے اجتناب، جھوٹ، ملاوٹ، خیانت، بددیانتی، نسلی، لسانی، علاقائی تفاخر کے بہ جائے اسلام کو وجۂ افتخار بنانے اور ظلم، زیادتی، کرپشن، رشوت لوٹ کھسوٹ اور تمام تر انفرادی و اجتماعی گناہوں سے استغفار و اصلاح نفس کے ساتھ پوری امت کی اصلاح و خیر خواہی کے جذبے کو بیدار کیا جائے اور اس کے عملی اظہار کی خاطر مضبوط جماعتی زندگی کی استواری ہو تو یقیناً ہم قربانی کے فلسفے کو سمجھ پائیں اور دنیا و آخرت کی کام رانیوں سے ہم کنار ہوسکتے ہیں۔\nآئیے! اس موقع پر ہم اپنی انفرادی و اجتماعی زندگی میں انقلاب لانے کے لیے کتاب و سنّت سے راہ نمائی حاصل کریں اور قربانی کا درس دیں۔ ارشاد باری تعالی کا مفہوم: (اے میرے حبیب ﷺ) ’’آپ فرما دیجیے کہ بے شک! میری نماز میری قربانی (ساری عبادتیں) اور میرا جینا اور میرا مرنا سب خالصتاً اﷲ ہی کے لیے ہے جو تمام جہانوں کا پروردگار ہے۔ اس کا کوئی شریک نہیں (نہ ذات میں نہ صفات میں) اور مجھے اسی کا حکم دیا گیا ہے اور میں سب سے پہلے ماننے والوں میں سے ہوں۔‘‘ (سورۃ الانعام)\nاﷲ تعالیٰ اپنے پیارے پیغمبر ﷺ کی زبانی فلسفۂ قربانی بل کہ تمام تر عبادات نماز، روزہ، حج، قربانی، زکوٰۃ و صدقات وغیرہ کی غرض و غایت اور روح یہ ہے کہ ہر عمل خالص رضائے الٰہی کے حصول اور تطہیر نفس کے ساتھ اعتقادی، انفرادی و اجتماعی زندگی میں انقلاب برپا ہو اور مسلم معاشرہ باہمی رواداری، خیر خواہی اور انسانی ہم دردی پر مبنی ہو، جس میں ہر خاص و عام کے بنیادی حقوق محفوظ ہوں۔ ایسا مثالی معاشرہ ضبط نفس اور ایثار و قربانی کے بغیر ممکن نہیں۔",
        "published_date": "Fri, 23 May 2025 03:39:09 UTC",
        "source": "Express Urdu"
    },
    {
        "guid": "0bc458ff1af0eb2285d78dbed9b3b9d1",
        "title": "سری لنکا میں نمک کا بحران شدت اختیار کر گیا",
        "link": "https://www.express.pk/story/2762674/srilanka-salt-shortage-2762674/",
        "image_url": "https://img.express.pk/logo/expresslogo.webp",
        "article": "جنوبی ایشیا میں سمندر سے گھرے ملک سری لنکا میں نمک کا بحران شدت اختیار کر گیا۔ شہری دُگنی قیمت سے زیادہ میں نمک خریدنے پر مجبور ہوگئے۔\nسری لنکا (بحر ہند میں موجود جزیرہ) کو اس وقت شدید بارشوں کے باعث نمک کی قلت کا سامنا ہے۔\nقلت کی وجہ سے سری لنکن شہری معمول کی قیمت سے دُگنی سے زیادہ قیمت پر نمک خریدنے پر مجبور ہیں۔ نمک کا ایک کلو گرام کا پیکٹ اس وقت 412 سے 469 پاکستانی روپے کے درمیان فروخت کیا جا رہا ہے۔\nسری لنکن شہری مارکیٹوں میں نمک کے خالی شیلف کی تصاویر سوشل میڈیا پر پوسٹ کر رہے ہیں اور نمک کی تلاش کے متعلق بتا رہے ہیں۔\nڈیلی مرر کی ایڈیٹر جمیلہ حسین نے سماجی رابطے کے پلیٹ فارم ایکس پر کہا کہ نمک کی شدید قلت ہے۔ سپر مارکیٹوں میں نمک کے شیلف خالی ہو رہے ہیں۔\n \nThere is a severe shortage of salt.\n\nSupermarket shelves are running out of salt and consumers are getting frustrated!\nایک اور صارف نے ٹویٹ میں لکھا کہ کئی دنوں کی تلاش کے بعد بالآخر نمک بورالیسگووما (شہر) سے مل گیا۔\n \nHad to hunt for salt for the past few days and finally found salt in Boralasgamuwa\nAnother day in Sri Lanka\nWonder if we cant get rid of the shortages with AI pic.twitter.com/binvq170aA",
        "published_date": "Fri, 23 May 2025 03:39:12 UTC",
        "source": "Express Urdu"
    },
    {
        "guid": "de6d8c33e3e8379effb57e28f9996400",
        "title": "سی آئی اے ہیڈ کوارٹر پر فائرنگ کا واقعہ؛ شدید زخمی حالت میں خاتون گرفتار",
        "link": "https://www.express.pk/story/2762673/cia-headquarter-shooting-one-injured-detained-2762673/",
        "image_url": "https://img.express.pk/logo/expresslogo.webp",
        "article": "سی آئی اے ہیڈکوارٹرز کے مرکزی دروازے پر سیکیورٹی اہلکاروں کی فائرنگ سے ایک خاتون زخمی ہوگئیں۔\nامریکی خبر رساں ادارے کے مطابق سی آئی اے کے صدر دفتر کے باہر ایک مشکوک کار کے نہ رکنے پر سیکیورٹی اہلکاروں نے فائرنگ کردی۔\nواقعہ صبح تقریباً 4 بجے پیش آیا خاتون کو زخمی حالت میں حراست لے لیا گیا۔ طبی امداد کی فراہمی کے بعد تفتیش کا عمل جاری ہے۔\nپولیس نے خاتون کی گرفتاری کی تصدیق کی ہے تاہم ان کی شناخت ظاہر نہیں کی۔ تحقیقات مکمل ہونے کے بعد میڈیا کو آگاہ کیا جائے گا۔ \nفائرنگ کی وجہ فوری طور پر واضح نہیں ہو سکی تاہم عینی شاہد کا کہنا ہے کہ کار سوار خاتون نے مرکزی دروازے سے اندر داخل ہونے کی کوشش کی تھی۔\nسی آئی اے کے ترجمان نے بیان میں کہا: \"ہیڈکوارٹرز کے باہر ایک سیکیورٹی واقعہ پیش آیا جس پر قانون نافذ کرنے والے اداروں نے فوری ردعمل دیا۔ مرکزی دروازہ تاحکم ثانی بند ہے۔ مزید تفصیلات مناسب وقت پر فراہم کی جائیں گی۔\"\nایف بی آئی واشنگٹن فیلڈ آفس نے سوشل میڈیا پلیٹ فارم \"ایکس\" پر بیان جاری کیا ہے کہ وہ اس واقعے کی تفتیش کر رہے ہیں اور یہ واقعہ عوامی سلامتی کے لیے کوئی مسلسل خطرہ نہیں رکھتا۔\nفوری طور پر اس واقعے کا بدھ کی رات واشنگٹن ڈی سی میں یہودی میوزیم پر فائرنگ میں اسرائیلی سفارت خانے کے دو ملازمین کے قتل سے کوئی تعلق سامنے نہیں آیا۔\nواضح رہے کہ امریکی خفیہ ادارے سی آئی اے کا ہیڈکوارٹر دارالحکومت واشنگٹن ڈی سی سے تقریباً نو میل دور ریاست ورجینیا کے علاقے لینگلی میں واقع ہے۔",
        "published_date": "Fri, 23 May 2025 03:39:12 UTC",
        "source": "Express Urdu"
    },
    {
        "guid": "494f0e7c3ba6f41ccb22f3030c8b8e4d",
        "title": "ڈیجیٹل معیشت کا فروغ: فیلڈ مارشل اور پاکستان کرپٹو کونسل کے سی ای او کی اہم ملاقات",
        "link": "https://www.express.pk/story/2762672/pcc-ceo-meets-field-marshal-asim-munir-2762672/",
        "image_url": "https://img.express.pk/logo/expresslogo.webp",
        "article": "فیلڈ مارشل عاصم منیر اور پاکستان کرپٹو کونسل کے چیف ایگزیکیٹو آفیسر بلال بن ثاقب کے درمیان اہم ملاقات ہوئی ہے۔\nپاکستان کی ڈیجیٹل معیشت کو مضبوط بنانے اور نوجوان نسل کو بلاک چین، کرپٹو کرنسی اور مصنوعی ذہانت (AI) کے ذریعے بااختیار بنانے کے لیے جنرل ہیڈ کوارٹرز (GHQ) میں ایک اعلیٰ سطحی اجلاس منعقد ہوا۔\nاس موقع پر فیلڈ مارشل عاصم منیر نے پاکستان کرپٹو کونسل  کے سی ای او بلال بن ثاقب کے ساتھ ملاقات کی۔\nملاقات میں پاکستان کی معیشت کو جدید ٹیکنالوجیز کے ذریعے مستحکم بنانے پر تبادلہ خیال کیا گیا جبکہ نوجوانوں کو ڈیجیٹل مالیاتی نظام (Digital Finance) اور بلاک چین ٹیکنالوجی میں مہارت دینے پر زوردیا گیا۔\n\nبلال بن ثاقب نے PCC کی کامیابیوں اور مستقبل کے منصوبوں سے متعلق فیلڈ مارشل کو تفصیلات پیش کیں، جن میں ورلڈ لبرٹی فنانشل اور بائننس کے بانی چانگ پینگ ژاؤ کے وفد کے پاکستان دورے، بین الاقوامی تعاون اور کرپٹو کرنسی کے شعبے میں نوجوانوں کی تربیت شامل ہیں۔  \nانہوں نے بتایا کہ وزارت خزانہ نے پاکستان ڈیجیٹل اثاثہ اتھارٹی (PDAA) کے قیام کا اعلان کیا ہے، جو کریپٹو مارکیٹ کو ریگولیٹ کرے گی۔  اس اقدام کا مقصد 300 ارب ڈالر کی غیر رسمی کرپٹو مارکیٹ کو منظم کرنا، اور بٹ کوائن مائننگ کے ذریعے منافع حاصل کرنا ہے۔\nوزیر خزانہ محمد اورنگزیب نے بتایا کہ \"ہم پاکستان کو بلاک چین اور ڈیجیٹل فنانس میں علاقائی لیڈر بنانا چاہتے ہیں۔\"\nانہوں نے بتایا کہ پاکستان میں 5 کروڑ سے زائد کرپٹو صارفین ہیں، جن کا سالانہ ٹریڈنگ حجم 300 ارب ڈالر سے تجاوز کر چکا ہے۔  دنیا بھر میں کرپٹو اپنانے والے ممالک میں پاکستان ٹاپ 5 ممالک میں شامل ہے۔  \nبتایا گیا کہ ملک کی 70 فیصد آبادی 30 سال سے کم عمر ہے، جو ڈیجیٹل معیشت کے لیے ایک بڑا اثاثہ ہے جبکہ پاکستان فری لانسنگ میں دنیا کی تیسرا بڑی مارکیٹ ہے جہاں ہر سال 50,000 سے زائد آئی ٹی گریجویٹس پیدا ہورہے ہیں۔ \nبلال بن ثاقب  لاس ویگاس میں منعقد ہونے والی بٹ کوائن 2025 کانفرنس میں شرکت کریں گے، جہاں وہ امریکہ کے نائب صدر سمیت دیگر عالمی رہنماؤں سے ملاقاتیں کر کے  پاکستان کی ڈیجیٹل معیشت کے مستقبل پر بات کریں گے۔  \n\nپاکستان کرپٹو کونسل کے سی ای او نے کہا کہ \"پاکستان کے نوجوان صرف مستقبل کے لیڈر نہیں، بلکہ آج کی تبدیلی کے علمبردار ہیں۔ ہم انہیں عالمی سطح پر کامیاب ہونے کے لیے درکار وسائل فراہم کریں گے۔\"",
        "published_date": "Fri, 23 May 2025 03:39:14 UTC",
        "source": "Express Urdu"
    },
    {
        "guid": "5f26642cc096c4533ab3bee871602202",
        "title": "لاہور میں اوباش ملزم کی مدرسے سے پڑھ کر نکلنے والی بچیوں کے ساتھ نازیبا حرکات، ویڈیو سامنے آگئی",
        "link": "https://www.express.pk/story/2762671/lahore-harassment-incident-2762671/",
        "image_url": "https://img.express.pk/logo/expresslogo.webp",
        "article": "لاہور کے علاقے گرین ٹاؤن میں مدرسے کی بچیوں کے ساتھ سرراہ نازیبا حرکات کرنے والے اوباش ملزم کو پولیس نے گرفتار کرلیا۔\nگرین ٹاؤن کے علاقے میں موٹرسائیکل سوار نے گلی سے گزرنے والی دو بچیوں کو ہراساں کیا اور اُن کے ساتھ نازیبا حرکات کیں۔\nموٹرسائیکل سوار بچیوں کا تعاقب کرتا ہوں گلی میں آیا اور پھر ایک بچی کے ساتھ نازیبا حرکات کیں اور بچی کے شور مچانے پر پیچھے ہٹا تاہم گلی میں کسی کو آتا نہ دیکھ کر پھر سے گھناؤنی حرکت کی۔\nپولیس نے سی سی ٹی وی فوٹیج سامنے آنے کے بعد ملزم کی شناخت اور گرفتاری کیلیے اقدامات شروع کیے۔\nدوسری جانب ڈی آئی جی آپریشن فیصل کامران نے واقعے کا نوٹس لیتے ہوئے ملزم کی گرفتاری کیلیے ایس پی صدر کی سربراہی میں ٹیم تشکیل دی جس میں ڈی ایس پی گرین ٹاؤن کو بھی شامل کیا گیا تھا۔\nپولیس نے جدید ٹیکنالوجی کی مدد سے مدرسہ سے پڑھ کے نکلنے والی بچیوں کو ہراساں اور نازیبا حرکات کرنے والے اوباش کو گرفتار کرلیا جس کی شناخت حمزہ کے نام سے ہوئی ہے۔\nویڈیو وائرل ہوتے ہی گرین ٹاؤن پولیس نے ایف ائی آر درج کر کے فوری کاروائی کا اغاز کیا تھا۔ سیف سٹی اور سی سی ٹی وی کی مدد سے ملزم کو 12 گھنٹے میں گرفتار کر لیا گیا۔\nپولیس کے مطابق ملزم حمزہ کو بلاک تھری سیکٹر سی ون ٹاؤن شپ سے گرفتار کیا گیا۔ ایس پی صدر ڈاکٹر غیور احمد خاں نے بروقت گرفتار کرنے پر پولیس ٹیم کو شاباش دی ہے۔\nانہوں نے کہا کہ خواتین اور بچیوں کو ہراساں اور تنگ کرنے والے عناصر کے خلاف زیرو ٹالرینس پالیسی ہے۔",
        "published_date": "Fri, 23 May 2025 03:39:15 UTC",
        "source": "Express Urdu"
    },
    {
        "guid": "6ef23eadb6a8f2a65452cd77de8d0873",
        "title": "کانز فیسٹیول؛ جولین اسانج  کا فلسطینی بچوں کی شہادتوں پر انوکھا احتجاج؛ ویڈیو وائرل",
        "link": "https://www.express.pk/story/2762670/juline-assange-cannes-gaza-children-names-shirt-2762670/",
        "image_url": "https://img.express.pk/logo/expresslogo.webp",
        "article": "کانز فلم میلے کی چکا چوند اور رنگارنگی کے دوران چند احساس دل رکھنے والوں نے غزہ کے لیے احتجاج کو یاد رکھا اور دنیا کو اسرائیل کے وحشیانہ مظالم دیکھا کر عالمی ضمیر جھنجھوڑنے کی کوشش کی۔\nوکی لیکس کے بانی جولین اسانج بھی کانز فلم فیسٹیول میں شریک ہوئے لیکن میلے میں ان کی آمد نے سب کو چونکا کر رکھ دیا۔\nاس کی وجہ ان کی وہ ٹی شرٹ بنی جس کے اب دنیا بھر ڈنکے بج رہے ہیں اور جو گوگل پر سرچ کی جانے والی مقبول شے بنتی جا رہی ہے۔\nشرٹ کی مقبولیت کی وجہ اس کا خصوصی برانڈ ہونا یا کسی انہونی خاصیت کا حامل ہونا نہیں تھا بلکہ اس پر لکھے 5 ہزار بچوں کے نام تھے۔\nIn a powerful humanitarian gesture, WikiLeaks founder Julian Assange appeared at the Cannes International Film Festival wearing a shirt bearing the names of 5000 Palestinian children who lost their lives due to Israeli airstrikes.\n\nHuge respect 👏🏻🇵🇸 pic.twitter.com/D7gZVR8Rf8\nیہ نام غزہ کے ان شہید بچوں کے تھے جو اسرائیلی جارحیت اور بربریت کا شکار ہوئے۔ یہ نام ہزاروں کی تعداد میں ہونے کی وجہ بہت چھوٹے فونٹس سے لکھے گئے تھے۔\nجولین اسانج نے غزہ کے شہید بچوں کے ناموں والی ٹی شرٹ پہن کر فوٹو سیشن میں بھی شرکت کی۔ جس سے ان کا پیغام پوری دنیا تک پہنچ گیا۔",
        "published_date": "Fri, 23 May 2025 03:39:15 UTC",
        "source": "Express Urdu"
    },
    {
        "guid": "f7cf64e6531df25a1c7758829175d38d",
        "title": "عالمی برادری کو بھارت کے جوہری اثاثوں کے بارے میں زیادہ فکرمند ہونا چاہیے، دفترخارجہ",
        "link": "https://www.express.pk/story/2762669/international-community-should-be-more-concerned-about-indias-nuclear-arsenal-2762669/",
        "image_url": "https://img.express.pk/logo/expresslogo.webp",
        "article": "دفترخارجہ نے امریکا کی قومی سلامتی کے سابق مشیر اور بھارتی وزیردفاع کے بیان پر سخت ردعمل دیتے ہوئے کہا ہے کہ عالمی برادری کو بھارت کے جوہری اثاثوں کے بارے میں زیادہ فکرمند ہونا چاہیے کیونکہ ان کا کنٹرول ایسے افراد کے ہاتھوں میں ہے جو پاکستان اور مسلمانوں کے خلاف واضح تعصب رکھتے ہیں۔\nترجمان دفترخارجہ شفقت علی خان نے بھارتی وزیر دفاع راج ناتھ سنگھ کے بیان اور بھارتی میڈیا کو امریکا کی قومی سلامتی کے سابق مشیر جان بولٹن کے تبصرے پر پاکستان کے سخت ردعمل کا اظہار کرتے ہوئے کہا کہ پاکستان کو اپنے جوہری تحفظاتی نظام اور کمانڈ اینڈ کنٹرول ڈھانچے کی مضبوطی پر مکمل اعتماد ہے۔\nانہوں نے کہا کہ یہ امر باعث تعجب ہے کہ امریکا کی قومی سلامتی کے سابق مشیر جان بولٹن کا تبصرہ بھارتی وزیر دفاع راج ناتھ سنگھ کے بیان کے جواب میں سامنے آیا ہے جو ایک ہندو انتہا پسند تنظیم سے وابستہ رہنما ہیں اور پاکستان کے خلاف جارحانہ دھمکیاں دینے کے لیے بدنام ہیں۔\nترجمان نے کہا کہ دراصل بین الاقوامی برادری کو بھارت کے جوہری اثاثوں کے بارے میں زیادہ فکرمند ہونا چاہیے، ان کا کنٹرول ایسے افراد کے ہاتھوں میں ہے جو پاکستان اور مسلمانوں کے خلاف واضح تعصب رکھتے ہیں اور خود کو خطے کا چوہدری سمجھنے کی خطرناک غلط فہمی میں مبتلا ہیں۔\nشفقت علی خان نے کہا کہ بھارت کے سیاسی منظرنامے، میڈیا اور سماج کے بعض حلقوں میں بڑھتی ہوئی انتہاپسندی خطے میں جوہری تحفظ کے لیے حقیقی خطرات پیدا کر رہی ہے۔\n انہوں نے کہا کہ ان خدشات کو اس وقت مزید تقویت ملتی ہے جب بھارت میں جوہری بلیک مارکیٹ کا وجود برقرار ہے، جس کا ثبوت حساس جوہری مواد کی چوری اور غیر قانونی ترسیل کے مسلسل واقعات ہیں۔\nترجمان دفتر خارجہ کا کہنا تھا کہ پاکستان ایک ذمہ دار جوہری ریاست ہے اور اپنے حفاظتی اقدامات کو عالمی معیار کے مطابق یقینی بناتا ہے، جبکہ بھارت کے غیر ذمہ دار عناصر عالمی امن و سلامتی کے لیے خطرہ بنتے جا رہے ہیں۔",
        "published_date": "Fri, 23 May 2025 03:39:15 UTC",
        "source": "Express Urdu"
    },
    {
        "guid": "ed4f7d740aab26a0a0ef2e28728b6b7e",
        "title": "خضدار حملے کے خلاف سینیٹ میں قرارداد متفقہ منظور، دہشت گردوں سے آہنی ہاتھوں سے نمٹنے کا مطالبہ",
        "link": "https://www.express.pk/story/2762668/seneat-pass-resolution-khuzdar-blast-2762668/",
        "image_url": "https://img.express.pk/logo/expresslogo.webp",
        "article": "سینیٹ میں بلوچستان کے علاقے خضدار حملے کیخلاف قرارداد کو متفقہ طور پر منظور کرلیا گیا ہے۔\nایکسپریس نیوز کے مطابق سینیٹ اجلاس میں خضدار بس حملے کی شدید مذمت کرتے ہوئے اس حوالے سے قرارداد متفقہ طور پر منظور کر لی۔\nقرارداد سینیٹر شاہ زیب درانی نے پیش کی جس کے متن میں لکھا گیا کہ یہ ایوان خضدار میں اسکول بس پر دہشت گرد حملے کی شدید مذمت کرتا ہے۔\nقرارداد میں لکھا گیا ہے کہ حملے میں اسکول کی طالبات اور اساتذہ شہید  زخمی ہوئے ہیں۔\n قرارداد کے مطابق یہ دہشت گردانہ کارروائی انڈیا نے اپنے پراکیسز کے ذریعے کرائی ہیں تاکہ پاکستان کو دہشت گردی کے ذریعے غیر مستحکم کیا جاسکے۔\nقرارداد کے مطابق انڈیا پاکستان کے خلاف جنگ اور جارحیت میں برے طریقے سے ناکام ہونے کے بعد اپنی پراکیسز کے ذریعے پاکستان میں دہشت گردانہ کاروائیاں کرکے پاکستان میں خوف پھیلانے اور خطے کو غیر محفوظ کرنے کی سازشیں کررہا ہے۔\nایوان نے  معصوم بچوں پر ہونے والے حملے کو ظالمانہ اقدام قرار دیتے ہوئے  شہید ہونے والے بچوں اور دیگر افراد کے اہل خانہ کے ساتھ تعزیت کا اظہار کیا۔\nقرارداد میں عالمی برادری سے مطالبہ کیا گیا ہے کہ ہندوستان کی جانب سے پاکستان میں جاری دہشت گردانہ کاروائیوں اور بین الاقوامی اور انسانی قوانین کی مسلسل خلاف ورزیوں کا نوٹس لیا جائے۔\n قرارداد کے مطابق پاکستان دہشت گردی کے تمام واقعات کی مذمت کرتا ہے اور اپنے وطن کی ہر قیمت پر حفاظت کرے گا۔\nایوان بالا میں اراکین سینٹ نے خضدار میں بس پر حملہ کرنے والے دہشت گردوں سے آہنی ہاتھوں سے نمٹنے کا مطالبہ کیا ہے۔",
        "published_date": "Fri, 23 May 2025 03:39:15 UTC",
        "source": "Express Urdu"
    },
    {
        "guid": "beef05f987e4df9377fc891f1b359c5d",
        "title": "شہری کو اغوا کر کے تاوان وصولی کیلیے آنے والا ڈولفن پولیس کا اہلکار گرفتار، دیگر ساتھی فرار ہوگئے",
        "link": "https://www.express.pk/story/2762667/rawalpnidi-kidnapping-for-ransom-case-police-coop-arrested-2762667/",
        "image_url": "https://img.express.pk/logo/expresslogo.webp",
        "article": "شہری کو اغوا کر کے رہائی کے لیے تاوان طلب کرنے والے راولپنڈی اور اسلام آباد کے اہلکاروں کو رنگے ہاتھوں گرفتار کرلیا گیا۔\nتفصیلات کے مطابق راولپنڈی اور اسلام آباد کے پولیس اہلکاروں نے مل کر شہری کو اغوا کیا اور تاوان طلب کیا، ایکسائیز ٹیکسیشن اینڈ نارکوٹکس کنٹرول ڈیپارٹمنٹ کی خاتون آفیسر نے بروقت دبنگ کارروائی کرتے ہوئے تاوان کی رقم وصول کرنے کے لیے آنے والے پولیس اہلکار کو قابو کرکے راولپنڈی پولیس کے حوالے کردیا۔\nکارروائی کے وقت دیگر اہلکار باقی مغویوں کو چھوڑ کر فرار ہوگئے۔ ایس ایس پی آپریشن راولپنڈی کاشف ذوالفقار کا سخت نوٹس راولپڈی پولیس کے اہلکار سمیت دیگر دو ملزمان کہ گرفتاری کے لیے چھاپے جاری ہیں۔ \nحکام کے مطابق راولپنڈی کے نجی ہوٹل کے بار  سے پرمٹ ہولڈر شراب لیکر نکلے تو تھانہ سول لائن کے علاقے میں پولیس عملے  نے انھیں روکا اور پرمٹ و قانونی دستاویزات دیکھانے کے باوجود ایک نہ سنی اور اسی  کی گاڑی میں بیٹھ کر نامعلوم مقام پر لے گیے۔\nاسی دوران کچھ فاصلے پرمٹ ہولڈرز و  ایک مغوی کے بیٹے و عزیزوں  نے والد و ساتھیوں کے اچانک غائب ہونے پر پولیس ایمرجنسی ون فائیو اور آئی جی کمپلینٹ سیل نمبر پر کال کی۔ ساتھ ہی مغویان پرومٹ ہولڈر کا بیٹا و رشتہ دار ایکسائز ٹیکسیشن اینڈ نارکوٹکس کنٹرول آفس پہنچ گئے اور ڈائریکٹر ایکسائز راولپنڈی کو بھی اطلاع دی باقائدہ پرمٹ و کاغذات ہونے  کے باوجود پولیس  والد وغیرہ کو لے گئی ہے۔\nڈائریکٹر ایکسائز راولپنڈی نے لیڈی انسپکٹر کی سربراہی میں فوری طور پر سی پی او راولپنڈی کے نوٹس لانے کی ہدایات کیں جس پر تمام صورتحال سے راولپنڈی پولیس حکام کو آگاہ کیا گیا تو ایکسائیز ٹیم کے ساتھ راولپنڈی پولیس کے ایک آفیسر کی سربراہی میں بھی ٹیم تعینات کردی گی ۔\nاسی دوران پرمٹ ہولڈر کو اغوا کرنے والوں نے ایک مغوی نے اپنے نمبر سے بیٹے کو کال کرکے  تین لاکھ روپے کا بندوبست کرنے کا کہا، معاملہ گھمبیر پاکر ایکسائز و پولیس کی ٹیم نے ڈرامائی انداز میں رقم کا بندوبست ہونے کا کہہ کر اغوا کنندگان کو ڈیل پر راضی کیا۔\nحکام کے مطابق اغوا کنندگان پہلے پی ڈبلیو ڈی اسلام آباد پھر اسکیم تھری اور ہر تھوڑے وقفے کے بعد مقام تبدیل کرکے وہاں بلواتے رھےم آخری مرتبہ  گلزار قائد بلوایا لیکن پھر اچانک ایئرپورٹ روڈ پر مغوی ہے بیٹے کو رکنے کا کہا اور ایک شخص رقم لینے آیا جبکہ دیگر سامنے نہ آئے۔\nایکسائز و پولیس  ٹیم اور مغوی کے رشتہ داروں نے مزکورہ شخص کو قابو کرلیا جو مسلح نکلا اور اپنا تعارف اسلام آباد پولیس کی  ڈولفن فورس کے اہلکار کی حیثیت سے کروایا۔ جس پر ملزم کو تھانہ سول لائن منتقل کردیا گیا۔\nدوران تفتیش ملزم نے تھانہ صادق آباد کے اہلکار ہونے کا بھی انکشاف کیا  اور  کاشی نامی ایک بروکر کابھی بتایا جو سادہ کپڑوں میں خود کو اے ایس آئی ظاہر کرتا یے۔\nدوسری جانب ساتھی کو قابو ہوتے دیکھ  کر دیگر تینوں ملزمان مغوی کو گاڑی اور سامان سمیت چھوڑ کر فرار ہوگئے۔\nایس ایس پی آپریشن راولپنڈی کاشف ذوالفقار نے نوٹس لیکر  فرار اہلکاروں و ملزمان کی گرفتاری کے لیے احکامات جاری کیے جس کے لیے پولیس ٹیمیں چھاپے مارنے میں مصروف ہے۔\nایس پی آپریشن کاشف ذوالفقار کا ایکسپریس کے رابطے پر کہناتھاکہ سنگین واقعہ کا مقدمہ درج کیا جارھا ہے ایسے عناصر کو کسی صورت معاف نہیں کیا جائے گا۔",
        "published_date": "Fri, 23 May 2025 03:39:15 UTC",
        "source": "Express Urdu"
    },
    {
        "guid": "96b366407e2e8288f22b2abd6fd5fc7d",
        "title": "سائنس دانوں کا مرد تن سازوں سے متعلق ہوشربا انکشاف!",
        "link": "https://www.express.pk/story/2762665/bodybuilder-cardiac-death-study-2762665/",
        "image_url": "https://img.express.pk/logo/expresslogo.webp",
        "article": "ایک نئی تحقیق میں خبردار کیا گیا ہے کہ مرد تن ساز قلبی مسائل سے اچانک موت کے زیادہ خطرات کا سامنا کر رہے ہیں۔\nیورپین ہارٹ جرنل میں شائع ہونے والی تحقیق میں پیشہ ور تن سازی سے جڑے صحت کے مسائل پر روشنی ڈالی گئی اور اس کھیل میں آگہی اور حفاظتی لائحہ عمل متعارف کرانے پر زور دیا گیا۔\nاچانک قلبی موت ایسی موت کو کہا جاتا ہے جب کسی کی غیر متوقع طور پر قلبی مسئلے سے موت واقع ہوجاتی ہے اور یہ نوجوانوں میں عموماً کم ہی واقع ہوتی ہے۔\nتاہم، نئی تحقیق میں معلوم ہوا ہے کہ اس کیفیت سے غیر معمولی طور پر مرد تن سازوں کی زیادہ اموات واقع ہو رہی ہیں (بشمول کم عمر تن ساز) جبکہ پیشہ ور تن سازوں کو سب سے زیادہ خطرات لاحق ہیں۔\nمحققین کی ایک بین الاقوامی ٹیم نے مطالعے میں 20 ہزار 286 مرد تن سازوں کی موت کی رپورٹ کا معائنہ کیا۔ ان تن سازوں نے 2005 سے 2020 تک کم از کم ایک بار تن سازی کے مقابلے میں حصہ لیا تھا، اور ان رپورٹس کی ڈاکٹروں نے تصدیق کی تھی۔\nتحقیق میں معلوم ہوا کہ مجموعی طور پر 20 ہزار سے زائد پیشہ ور تن سازوں میں 121 کی اموات کی اوسط 45 برس تھی۔ جبکہ ان 121 اموات میں تقریباً 40 فی صد حصہ قلبی مسئلے کی وجہ سے پیش آئی تھیں۔",
        "published_date": "Fri, 23 May 2025 03:39:18 UTC",
        "source": "Express Urdu"
    },
    {
        "guid": "08813d4024087b712a93bb27cc66b383",
        "title": "برطانیہ؛ حزب اللّٰہ کا جھنڈا لہرانے پر آئرش گلوکار پر فرد جرم عائد",
        "link": "https://www.express.pk/story/2762664/uk-irish-raper-hezbollah-flag-2762664/",
        "image_url": "https://img.express.pk/logo/expresslogo.webp",
        "article": "آئرش ریپر لیام او ہانا نے مشہور زمانہ ہپ ہاپ بینڈ کے میوزیکل کنسرٹ کے دوران حزب اللہ کا پرچم لہرایا تھا۔\nعالمی خبر رساں ادارے کے مطابق یہ واقعہ گزشتہ برس نومبر کو لندن کے فورم کینٹش ٹاؤن میں پیش آیا تھا۔\nتاہم گزشتہ ماہ اس میوزیکل کنسرٹ کی ویڈیوز وائرل ہوئیں جس پر ریپر لیام او ہانا کیخلاف مقدمہ درج کرکے تحقیقات کا آغاز کیا گیا۔\nانسداد دہشت گردی کے ادارے کا کہنا ہے کہ تحقیقات میں ثابت ہوا کہ گلوکار نے جان بوجھ کر حزب اللہ کی حمایت میں ان کا پرچم لہرایا۔\nگلوکار لیام اوہانا پر حزب اللّٰہ کا جھنڈا لہرانے پر دہشت گردی کے قانون کے تحت فردِ جرم عائد کردی گئی۔\nان کو 18 جون 2025ء کو ویسٹ منسٹر مجسٹریٹس کورٹ میں پیش ہونا پڑے گا جہاں انھیں سزا بھی سنائی جا سکتی ہے۔\nدوسری جانب بینڈ نے مؤقف اختیار کیا کہ انھوں نے کبھی حماس یا حزب اللّٰہ کی حمایت نہیں کی البتہ فلسطین کی حمایت اور اسرائیل کی مذمت ضرور کی ہے۔\nبینڈ کے منیجر نے مزید کہا کہ یہ ویڈیوز سیاق و سباق سے ہٹ کر پھیلائی گئی ہیں تاکہ ہمیں فلسطین کی حمایت پر خاموش کروایا جا سکے۔",
        "published_date": "Fri, 23 May 2025 03:39:18 UTC",
        "source": "Express Urdu"
    },
    {
        "guid": "6594a2d4d78d28631bb9feaf22bd86e9",
        "title": "امریکا میں چھوٹا طیارہ آبادی پر گر کر تباہ؛ ہلاکتیں",
        "link": "https://www.express.pk/story/2762663/san-diago-small-plan-crash-2762663/",
        "image_url": "https://img.express.pk/logo/expresslogo.webp",
        "article": "ایک مسافر بردار چھوٹا نجی طیارہ سان ڈیاگو کے رہائشی علاقے میں پر گر کر تباہ ہو گیا جس سے متعدد گھروں اور کاروں میں بھی خوفناک آگ بھڑک اُٹھی۔\nعالمی خبر رساں ادارے طیارے میں غیرحتمی طور پر 10 کے قریب مسافر سوار تھے جب کہ جہاں طیارہ گرا وہاں اس سے بڑھ کر نقصان کا اندیشہ ہے۔ \nپولیس کا کہنا ہے کہ حادثے کے بعد جائے وقوعہ پر پہنچنے والے افسران کو سڑک پر کھڑی گاڑیوں میں آگ لگی ہوئی ملی۔\nسان ڈیاگو پولیس اور فائر بریگیڈ نے موقع پر پہنچ کر آگ بجھانے اور امدادی کارروائیاں شروع کیں اور 100 سے زائد افراد کو محفوظ مقام پر منتقل کیا گیا۔\nپولیس افسر ایسٹر نے تصدیق کی کہ حادثے میں کم از کم دو افراد ہلاک ہوگئے جب کہ 8  زخمی ہیں۔ ہلاکتوں میں اضافے کا خدشہ ظاہر کیا جا رہا ہے۔\nجس آبادی پر طیارہ گرا وہاں کئی گھروں اور کاروں میں آگ لگنے کے باعث بڑے پیمانے پر مالی نقصان ہوا ہے۔ رہائشیوں کی بروقت منتقلی سے وہاں جانی نقصان نہیں ہوا۔\nحادثے کی تحقیقات جاری ہیں فی الحال حکام نے طیارے کی قسم اور اس میں موجود افراد کی تفصیلات جاری نہیں کیں۔",
        "published_date": "Fri, 23 May 2025 03:39:18 UTC",
        "source": "Express Urdu"
    },
    {
        "guid": "ef43dd8626b8c73a2078b7e21418be69",
        "title": "نیشنل ویمنز ٹی20: اسٹارز نے فائنل میں جگہ بنالی",
        "link": "https://www.express.pk/story/2762662/national-t20-final-qualify-2762662/",
        "image_url": "https://img.express.pk/logo/expresslogo.webp",
        "article": "اسٹارز نے کوالیفائر میں چیلنجرز کو 5 رنز سے مات دے کر قومی ویمنز ٹی ٹوئنٹی ٹورنامنٹ کے فائنل میں جگہ بنالی۔ ٹرافی کے لیے اس کا مقابلہ ہفتہ کو کانکرزسے ہوگا۔\nنیشنل بینک اسٹیڈیم میں اسٹارز نے پہلے بیٹنگ کرتے ہوئے20 اوورز میں 8 وکٹوں پر134 رنز بنائے۔ طوبیٰ حسن 35، حورینہ سجاد 34 اور سدرہ نواز 33 رنز کے ساتھ نمایاں رہیں۔ رامین شمیم نے14 رنز دے کر3 وکٹیں حاصل کیں۔\nہدف کے تعاقب میں چیلنجرز کی ٹیم مقررہ 20 اوورز میں 8 وکٹوں پر 128 رنز جوڑسکی۔\nیسریٰ عامر نے 45 رنز کے ساتھ مزاحمت کی۔ نتالیہ پرویز نے 28 اور صدف شمس نے27 رنز اسکور کیے۔ناکام ٹیم کی آخری 6 کھلاڑی صرف 25 رنز جوڑ سکیں۔\nفاطمہ زہرہ نے 15 رنز دے کر 3 وکٹیں حاصل کیں اور پلیر آف دی میچ قرار پائیں۔\nقبل ازیں قومی ویمن کپتان  فاطمہ ثنا کی قیادت میں  کانکرز نے پی سی بی کے تحت پانچ ٹیموں کے درمیان ہونے والے 30 لاکھ روپے انعامی رقم کےایونٹ  میں بہترنیٹ رن ریٹ کی بنیاد فائنل میں کھیلنے کا حق حاصل کیا تھا۔",
        "published_date": "Fri, 23 May 2025 03:39:18 UTC",
        "source": "Express Urdu"
    },
    {
        "guid": "d425eba64b881bfb520ff93c1f3c812d",
        "title": "مائرہ خان اور ہمایوں سعید کی فلم \"لو گرو\" کا بجٹ کتنا ہے؟ حیران کن انکشاف",
        "link": "https://www.express.pk/story/2762661/mahira-khan-humayun-saeed-film-love-guru-budget-2762661/",
        "image_url": "https://img.express.pk/logo/expresslogo.webp",
        "article": "عیدالاضحیٰ پر ریلیز ہونے والی فلم ’’لو گرو‘‘ کی پروموشن کے لیے ہیرو ہمایوں سعید اور ہیروئن مائرہ خان امریکا میں پوری ٹیم کے ہمراہ خاصے مصروف ہیں۔\nرومانوی کامیڈی فلم ’’لو گرو‘‘ کے ہدایت کار ندیم بیگ ہیں جب کہ اس کی کہانی وصی چوہدری نے لکھی ہے۔\nفلم کی کہانی ایک خود ساختہ ’لو گرو‘ کے گرد گھومتی ہے جو لندن کی صوفیہ نامی ایک آرکیٹیکٹ کے ساتھ غیر متوقع طور پر جُڑ جاتا ہے۔\nفلم کی شوٹنگ لندن اور کراچی میں ہوئی ہے۔ فلم کے ٹریلر اور پروموشنل گانے کو مداحوں کی جانب سے بھرپور پذیرائی ملی ہے۔\nایک ایونٹ میں ہمایوں سعید نے فلم کے بجٹ سے متعلق اہم انکشاف کیا کہ فلم کا بجٹ کوئی بہت زیادہ نہیں تھا ہم نے اس پر صرف 28 کروڑ خرچ کیے ہیں۔\nاداکار نے کہا کہ ہمارے ڈراموں کا بجٹ بھی کم ہی ہوتا ہے۔ بجٹ کے بجائے کوالٹی پر دھیان دیتے ہیں۔ فلم دیکھ کر ایسا لگنا چاہیے کہ یہ 100 کروڑ کی فلم ہے۔\nہمایوں سعید نے فلمی صنعت کو درپیش مسائل پر بات کرتے ہوئے کہا کہ ہمیں زیادہ اسکرینز کی ضرورت ہے تاکہ فلمیں اچھا بزنس کر سکیں۔\nانھوں نے کہا جن پاکستانی فلموں نے اچھا بزنس کیا جیسے مولا جٹ، جوانی پھر نہیں آنی 2، قائداعظم زندہ باد، پنجاب نہیں جاؤں گی اور لندن نہیں جاؤں گا یہ سب صرف 100 سے 120 اسکرینز پر ریلیز ہوئیں۔\nہمایوں سعید نے کہا کہ ذرا سوچیں اگر ہمارے پاس زیادہ اسکرینز ہوتیں تو کتنا بزنس ہوتا۔ لوگ تبھی سینما آتے ہیں جب انہیں معیاری مواد نظر آتا ہے۔",
        "published_date": "Fri, 23 May 2025 03:39:21 UTC",
        "source": "Express Urdu"
    },
    {
        "guid": "7c8c404ec5175cb2a59bde42c95d2493",
        "title": "خواجہ سرا کمیونٹی کیلئے ٹیکنیکل اسکلز پروگرام، معاشرتی تمسخر سے خود داری کا چہرہ",
        "link": "https://www.express.pk/story/2762660/technical-skills-program-lahore-transgender-community-2762660/",
        "image_url": "https://img.express.pk/logo/expresslogo.webp",
        "article": "لاہور کی خواجہ سرا پری اب صرف ایک شناخت نہیں، ایک مثال ہے، کبھی زندگی کے بنیادی حقوق سے محروم، آج وہ ایمازون پر کامیاب کاروبار کے خواب بُن رہی ہیں اور یہ سب پنجاب میں خواجہ سرا کمیونٹی کے لیے شروع کیے گئے ایک ٹیکنیکل اسکلز پروگرام کی بدولت ممکن ہوا۔\nایک وقت تھا جب پری کی پہچان صرف معاشرتی تمسخر، تنگ نظری اور محرومی تھی، مگر آج وہ اعتماد، ہنر اور خودداری کا چہرہ بن چکی ہیں۔\nپری کہتی ہیں، \"پہلے لوگ سمجھتے تھے کہ خواجہ سرا صرف ناچ گانے، بھیک مانگنے یا جسم فروشی کے کام کے قابل ہوتے ہیں، مگر آج ہم ایمازون، فری لانسنگ اور ویب بزنس جیسے جدید شعبوں میں اپنی جگہ بنا رہے ہیں، ہم بھی باقی شہریوں کی طرح ہنر مند، باصلاحیت اور خود دار ہیں۔\"\nیہ تبدیلی اس وقت ممکن ہوئی جب پنجاب میں خواجہ سرا کمیونٹی کے لیے ایک جامع اور انقلابی ہنرمندی پروگرام کا آغاز کیا گیا، اس پروگرام کے پہلے مرحلے میں 1600 خواجہ سرا افراد کو مختلف شعبوں میں ٹریننگ دی جا رہی ہے، پروگرام میں آئی ٹی، فری لانسنگ، ہیلتھ کیئر، ٹیلرنگ، فیشن ڈیزائننگ، سولر ٹیکنالوجی، بیوٹی سروسز اور کُلنری آرٹس جیسے شعبے شامل ہیں۔\nپنجاب اسکلز ڈیولپمنٹ فنڈ کے اس پروگرام میں خواجہ سرا سوسائٹی پاکستان اور ہنرکدہ جیسے ادارے معاونت کررہے ہیں۔\nخواجہ سرا سوسائٹی کی کوآرڈینیٹر خواجہ سرا ہیر علوی کا کہنا ہے کہ \"ہم نے خواجہ سرا کمیونٹی کو نہ صرف ہنرمندی کی طرف مائل کیا ہے بلکہ زندگی کی راہ میں آگے بڑھنے میں مدد بھی کر رہے ہیں، انہیں ایک محفوظ، باوقار اور دوستانہ ماحول فراہم کیا ہے، جہاں وہ اپنی شناخت چھپائے بغیر خود کو منوا سکتی ہیں۔\"\nلاہور کی ہی چھایا نامی خواجہ سرا، جنہیں کبھی اسکول میں توہین آمیز رویوں کے باعث تعلیمی سفر ادھورا چھوڑنا پڑا، آج \"ہنرکدہ\" میں فیشن ڈیزائننگ کی ٹریننگ حاصل کررہی ہیں، وہ کہتی ہیں \"یہ پہلا موقع ہے جب ہمیں لگ رہا ہے کہ ریاست نے ہمیں سنجیدگی سے تسلیم کیا ہے۔\nپروگرام میں شریک خواجہ سراؤں کو ماہانہ 8,000 روپے وظیفہ اور ٹرانسپورٹ الاؤنس دیا جاتا ہے جبکہ کورس مکمل ہونے پر 50 ہزار روپے اضافی رقم بھی ملتی ہے تاکہ وہ اپنا چھوٹا کاروبار یا فری لانسنگ کی شروعات کر سکیں، ٹریننگ سینٹرز میں ان سے ان کی جنس یا شناخت کے متعلق کوئی امتیازی سوال نہیں کیا جاتا، جو کہ خواجہ سرا کمیونٹی کے لیے ایک خوش آئند تبدیلی ہے۔\nہیر علوی کے مطابق، “اب خواجہ سرا افراد خود نوکریوں کے لیے درخواست دے رہے ہیں اور یہ پیغام دے رہے ہیں کہ وہ محض شناخت کی بنیاد پر محرومی کے حق دار نہیں ہیں بلکہ وہ تعلیم یافتہ، ٹیکس گزار، اور ملک کے وفادار شہری ہیں۔”\nیہ انقلابی پروگرام نہ صرف خواجہ سرا کمیونٹی کو معاشی طور پر خودمختار بنا رہا ہے بلکہ ان کی سماجی حیثیت اور عزتِ نفس میں بھی اضافہ کر رہا ہے، خواجہ سرا پری کی کہانی اس تبدیلی کی واضح مثال ہے، ایک ایسا سفر جو حاشیے سے چل کر مرکز تک آ پہنچا ہے۔\nیہ صرف پری کی کہانی نہیں، بلکہ ہزاروں \"پریوں\" کی آواز ہے، جو اب کہہ سکتی ہیں کہ ہم بھی اس سماج کا باعزت حصہ ہیں اور ہنر ہی ہمارا حق ہے۔",
        "published_date": "Fri, 23 May 2025 03:39:23 UTC",
        "source": "Express Urdu"
    },
    {
        "guid": "9af621c1249707e46bfe1e5b5607132b",
        "title": "میڈیا نے ہمارے ساتھ ملکر جنگ لڑی اور دنیا کو بتایا ہم صرف سچ بولتے ہیں، فیلڈ مارشل",
        "link": "https://www.express.pk/story/2762659/field-marshal-thanks-to-media-2762659/",
        "image_url": "https://img.express.pk/logo/expresslogo.webp",
        "article": "فیلڈ مارشل سید عاصم منیرنے کہا ہے کہ میڈیا ہمارا فخر ہے جس نے دنیا کو بتایا کہ ہم صرف سچ بولتے ہیں۔\nایوان صدر میں بیٹن آف فیلڈ مارشل کی تقریب کے بعد فیلڈ مارشل نے اعزاز لینے کے بعد مبارکباد وصول کرتے ہوئے سینئر صحافیوں سے بات چیت کی۔\nانہوں نے گفتگو کے دوران کہا کہ میڈیا ہمارا فخر ہے، آپ لوگوں نے دنیا کو بتایا کہ ہم صرف سچ بولتے ہیں۔ فیلڈ مارشل کا کہنا تھا کہ میڈیا ہمارا پلرہے،آپ نے ہمارے ساتھ مل کر جنگ لڑی۔\nقبل ازیں ایوان صدر میں فیلڈ مارشل کو اعزاز دینے کی تقریب کا انعقاد کیا گیا جس میں صدر مملکت اور وزیراعظم نے عاصم منیر کو بیٹن آف فیلڈ مارشل سے نوازا۔",
        "published_date": "Fri, 23 May 2025 03:39:23 UTC",
        "source": "Express Urdu"
    },
    {
        "guid": "863225a474936929819fb3020f606698",
        "title": "ایئر وائس مارشل اورنگزیب سے قریبی رشتہ ہے؛ نادیہ خان کا دعویٰ",
        "link": "https://www.express.pk/story/2762658/nadia-khan-avm-aurangzeb-ahmed-2762658/",
        "image_url": "https://img.express.pk/logo/expresslogo.webp",
        "article": "اداکارہ اور میزبان نادیہ خان نے انکشاف کیا ہے کہ ایئر وائس مارشل اورنگزیب احمد ان کے قریبی رشتہ دار ہیں۔\nاس بات کا انکشاف نادیہ خان نے اپنے مارننگ شو میں کیا۔ انھوں نے ایئر وائس مارشل سے اپنا رشتہ بتاتے ہوئے کہا اورنگزیب احمد ان کے شوہر فیصل راؤ کے قریبی دوست ہیں۔ \nنادیہ خان نے ایک تصویر کا بھی زکر کیا جس میں ان کے شوہر فیصل راؤ اور ایئر وائس مارشل اورنگزیب احمد موجود ہیں۔\nادکارہ نے مزید کہا کہ یہ تصویر 1989 کی ہے۔ یہ سب فائٹر پائلٹس تھے اور میں ایئر وائس مارشل اورنگزیب کو ہمیشہ اورنگزیب بھائی کہتی ہوں۔\nمیزبان نادیہ خان نے بتایا کہ جب میری فیصل سے شادی ہوئی تو پہلے تو انہوں نے بتایا تھا کہ ان کے تین بھائی ہیں لیکن بعد میں کہا میرا ایک بھائی اور بھی ہے۔\nنادیہ خان کے بقول ان کے شوہر نے مزید بتایا تھا کہ وہ بھائی اورنگزیب ہے جو ایک بہت ہی قابل فائٹر پائلٹ ہے۔ میں تمہیں بھی اس سے ملواؤں گا۔\nاداکارہ اور میزبان نادیہ خان نے بتایا کہ میرے شوہر اور اورنگزیب بھائی گھنٹوں فون پر باتیں کرتے تھے اور پھر میری بھی ان سے اور ان کے خاندان سے ملاقات ہوئی۔\nنادیہ خان نے کہا کہ جب میں پہلی بار اورنگزیب بھائی اور ان کی فیملی سے ملی تو وہ صرف پاکستان کے بارے میں ہی بات کر رہے تھے۔\nاداکارہ نے مزید کہا کہ اس سے مجھے اندازہ ہوا کہ اورنگزیب بھائی پاکستان سے کتنی زیادہ محبت کرتے ہیں۔\nنادیہ خان نے بتایا کہ ہم سب اورنگزیب بھائی سے اتنے متاثر ہیں کہ میرے شوہر اکثر کہتے ہیں کہ میرا بیٹا اورنگزیب جیسا بنے، میری طرح نہیں۔\nمیزبان نادیہ خان نے کہا کہ اورنگزیب بھائی کی بیوی بھی بہت ہی نفیس خاتون ہیں اور ان کے بچے بھی بہت اچھے ہیں۔\nنادیہ خان کے اس انٹرویو کو جہاں کچھ لوگوں نے ایئر وائس مارشل سے متعلق معلومات دینے پر سراہا تو وہیں اکثر نے تنقید بھی کی۔\nصارفین نے کہا کہ نادیہ خان کو آن ایئر کسی کے اور ان کے خاندان کے بارے میں گفتگو نہیں کرنا چاہیے۔ یہ سستی شہرت حاصل کرنے کی کوشش ہے۔",
        "published_date": "Fri, 23 May 2025 03:39:24 UTC",
        "source": "Express Urdu"
    },
    {
        "guid": "ab59e90c9eb9d1b048c7131d20ca4cfa",
        "title": "زرمبادلہ کے ذخائر میں بڑا اضافہ",
        "link": "https://www.express.pk/story/2762657/foreign-exchange-raised-2762657/",
        "image_url": "https://img.express.pk/logo/expresslogo.webp",
        "article": "اسٹیٹ بینک آف پاکستان نے زرمبادلہ کے ذخائر کے تازہ اعداد وشمار جاری کردیے ہیں، جس کے مطابق قومی ذخائر میں بڑا اضافہ ریکارڈ کیا گیا۔\nاسٹیٹ بینک سے جاری اعداد وشمار کے مطابق عالمی مالیاتی ادارہ (آئی ایم ایف) کی ایک ارب 2 کروڑ 30 لاکھ ڈالر کی دوسری قسط زرمبادلہ کے ذخائر میں شامل ہونے سے ذخائر مستحکم ہوگئے ہیں۔\n،\nاعداد وشمار میں بتایا گیا کہ زرمبادلہ کے مجموعی ذخائر 16 ارب 64 کروڑ 85 لاکھ ڈالر کی سطح پر آگئے ہیں۔\nسرکاری ذخائر کی مالیت 13 مئی کو 11 ارب 44 کروڑ 65 لاکھ ڈالر کی سطح پر آگئی تھی۔\nاسٹیٹ بینک کے مطابق کمرشل بینکوں کے پاس 5 ارب 20 کروڑ 20 لاکھ ڈالر کے ذخائر موجود ہیں۔",
        "published_date": "Fri, 23 May 2025 03:39:24 UTC",
        "source": "Express Urdu"
    },
    {
        "guid": "e4cfa17d1e0bc95a7ecaaaa2b4e02941",
        "title": "بانی پی ٹی آئی سے ملاقات نہیں کروائی تو آئی ایم ایف شرائط پر ساتھ نہیں دیں گے، گنڈا پور کی دھمکی",
        "link": "https://www.express.pk/story/2762656/cm-gandapur-warn-govt-imf-program-2762656/",
        "image_url": "https://img.express.pk/logo/expresslogo.webp",
        "article": "وزیراعلیٰ خیبرپختونخوا علی امین گنڈا پور نے ایک بار پھر بانی پی ٹی آئی سے اپنے کابینہ اراکین کی ملاقات کا مطالبہ کردیا۔\nاڈیالہ جیل کے باہر میڈیا سے گفتگو کرتے ہوئے وزیراعلیٰ نے کہا کہ مجھے صوبے کا سربراہ ہونے اور عدالتی حکم نامہ لانے کے باوجود بانی سے ملنے نہیں دیا جاتا۔\nانہوں نے کہا کہ بجٹ کے سلسلے میں ہم بانی سے ملاقات کر کے مشاورت کرنا چاہتے ہیں، اگر مشیر خزانہ اور مجھ سمیت پانچ لوگوں کو بانی سے ملاقات کی اجازت نہیں دی گئی تو پھر میں واضح کرتا ہوں کہ آئی ایم ایف شرائط میں ہم ساتھ نہیں دیں گے۔\nعلی امین گنڈا پور نے کہا کہ خیبرپختونخوا واحد صوبہ تھا جس نے آئی ایم ایف کی شرائط اور اہداف کو پورا کیا تاہم اب میں واضح کرتا ہوں کہ اگر ہمارے ساتھ رویہ تبدیل نہ کیا گیا اور بانی سے ملاقات نہ کروائی گئی تو پھر حکومت جانے اور آئی ایم ایف جانے۔",
        "published_date": "Fri, 23 May 2025 03:39:26 UTC",
        "source": "Express Urdu"
    },
    {
        "guid": "31340818c2a06ab46cc4cd582e65de17",
        "title": "ایچ ای سی؛ ایگزیکٹو ڈائریکٹر کی برطرفی کے بعد خلاف ضابطہ تعیناتیاں، اعتراضات سامنے آگئے",
        "link": "https://www.express.pk/story/2762655/after-executive-directors-dismissal-out-of-the-regulation-appointments-2762655/",
        "image_url": "https://img.express.pk/logo/expresslogo.webp",
        "article": "اعلی تعلیمی کمیشن پاکستان(ایچ ای سی) کی جانب سے ایگزیکٹو ڈائریکٹر ضیا القیوم کی برطرفی کے ساتھ ہی متنازع تعیناتیوں کا معاملہ اور سینئر افسر کے اعتراضات سامنے آیا ہے۔\nمشیر منصوبہ بندی مظہر سعید کو ایگزیکٹو ڈائریکٹر کے عہدے پر تعینات کیے جانے پر سینیئر ترین افسر کے اعتراضات سامنے آگئے ہیں جس سے یہ  معاملہ متنازع کی شکل اختیار کر گیا ہے جبکہ ٹرانسپورٹ سیکشن کے ایک ڈرائیور آصف کیانی کو ہائر ایجوکیشن کمیشن اسلام آباد میں ٹرانسپورٹ سپروائزر مقرر کیا گیا ہے۔\nاس حوالے سے بتایا گیا  کہ مقرر کیے گئے سپروائزر ایچ ای سی کی ایک اعلیٰ شخصیت کے ڈرائیور ہیں۔\nعلاوہ ازیں سیکریٹریٹ کے سب سے سینیئر ترین افسر گریڈ 21 کے ایڈوائزر ایچ آر ڈی رضا چوہان نے سینیئر افسر کی موجودگی میں جونیئر کی تعیناتی پر اپنے تحفظات پیش کردیے ہیں اور اس سلسلے میں جمعرات کو کمیشن کے اراکین کو ای میل کرکے اپنے تحفظات سے آگاہ کیا ہے۔\n\"ایکسپریس\" کو معلوم ہوا ہے کہ اپنی ای میل میں ایڈوائزر ایچ آر ڈی رضا چوہان نے مؤقف اختیار کیا ہے کہ کمیشن کے یک نکاتی ایجنڈا اجلاس کے بعد سیکریٹریٹ کی جانب سے یہ تجویز سامنے آئی کہ سیکریٹریٹ کے سربراہ کا چارج ڈاکٹر محمد مظہر سعید کو سونپا جائے جو کہ حالیہ وقت میں صرف عارضی حیثیت میں بی پی ایس21 کا چارج رکھتے ہیں جبکہ وہ بنیادی طور پر بی پی ایس 20 کے افسر ہیں۔\nانہوں نے کہا کہ یہ تجویز سنگین تحفظات کو جنم دیتی ہے کیونکہ یہ سب کچھ سینیارٹی، باقاعدہ ترقی اور ادارہ جاتی ضوابط کو براہِ راست نظر انداز کرنے کے مترادف ہے، خاص طور پر ایسے وقت میں جب ایک باقاعدہ بی پی ایس21 افسر موجود ہے اور کمیشن میں سب سے سینئر ہوں۔\nای میل میں انہوں نے مزید کہا ہے کہ 5 اگست 2021 سے باقاعدہ ترقی کے ذریعے بی پی ایس 21 میں مشیر کے طور پر موجود ہیں، جس کی سفارش ایک باضابطہ سلیکشن بورڈ نے کی تھی، مزید برآں، میرا کیس بی پی ایس 22 میں ترقی کے لیے آئندہ سلیکشن بورڈ کے اجلاس میں زیر غور ہے لہٰذا حالیہ پیش رفت تشویش ناک ہے۔\nاس معاملے میں کمیشن کو غیر ارادی طور پر گمراہ کیا جا رہا ہے کیونکہ ایچ ای سی کے تقرری قواعد 2009 کے مطابق سینیارٹی کا تعین عارضی چارج سے نہیں بلکہ باقاعدہ تقرری یا ترقی کی تاریخ سے کیا جاتا ہے کیونکہ عارضی چارج نہ ترقی کے مترادف ہے اور نہ ہی اس سے سینیارٹی کا حق حاصل ہوتا ہے۔\nمزید کہا گیا کہ دستخط کنندہ کو 5 اگست 2021 کو ترقی دی گئی اور جب ہی سے کام کررہے ہیں جبکہ ڈاکٹر محمد مظہر سعید کو 6 جولائی 2022 کو عارضی چارج دیا گیا وہ ابھی بھی بی پی ایس20 کے افسر ہیں۔\nسینئر افسر نے کہا کہ یہ امر بالکل نامناسب ہے کہ سیکریٹریٹ (جس کا گریڈ بی پی ایس-22/ایم پی ون ہے) کا چارج ایک جونیئر افسر کو دیا جائے جبکہ ایک سینئر، باقاعدہ بی پی ایس 21 افسر موجود ہے اور بی پی ایس 22 کے لیے سلیکشن بورڈ میں زیر غور ہو لہٰذا سیکریٹریٹ کو ہدایت دی جائے کہ کمیشن کی خود مختاری کو مقدم رکھتے ہوئے تقرریاں شفاف، ضابطہ کے مطابق اور سینیارٹی کے اصولوں کے مطابق کرے۔\nادھر \" ایکسپریس\" کے رابطہ کرنے پر ایچ ای سی کے میڈیا افسر طارق اقبال کا کہنا تھا کہ \"رضا چوہان صاحب کا اعتراض درست نہیں ہے یہ اختیار کمیشن کے پاس ہے کہ وہ کس کو ای ڈی کا اختیار دے۔\nڈرائیور کو ٹرانسپورٹ سپروائزر مقرر کیے جانے پر ان کا کہنا تھا کہ یہ تقرری سلیکشن پراسیس کے بعد ہوئی ہے اور تمام امیدوار ڈرائیور ہی تھے سب سے مناسب امیدوار کی تقرری کی گئی ہے\"۔",
        "published_date": "Fri, 23 May 2025 03:39:29 UTC",
        "source": "Express Urdu"
    },
    {
        "guid": "d9ef6a01e8255e801af26c32a2ece8f6",
        "title": "بھارتی فوج کی ریاستی دہشت گردی میں مزید 2 کشمیری نوجوان شہید",
        "link": "https://www.express.pk/story/2762654/indian-army-martyred-two-kashmiri-youth-2762654/",
        "image_url": "https://img.express.pk/logo/expresslogo.webp",
        "article": "مقبوضہ کشمیر میں بھارتی فوج کی جارحیت میں مزید دو کشمیری نوجوان شہید ہوگئے جس سے ایک ماہ میں شہید ہونے والے نوجوانوں کی تعداد 7 ہوگئی۔\nکشمیر میڈیا سروس کے مطابق جنت نظیر وادی کے ضلع کشتواڑ میں بھارتی فوج نے داخلی اور خارجی راستوں کو بند کرکے سرچ آپریشن کیا۔\nقابض بھارتی فوج نے سرچ آپریشن کی آڑ میں ایک گھر پر اندھا دھند فائرنگ کردی اور دو نوجوانوں کو حراست میں لے لیا۔\nبعد ازاں دونوں نوجوانوں کی تشدد زدہ اور گولی لگی لاشیں قریبی علاقے سے مل گئیں۔ لاشوں کو پولیس کے حوالے کردیا گیا۔\nبھارتی فوج کے ترجمان نے دعویٰ کیا کہ نوجوان مسلح تھے اور مقابلے میں گولیوں کا نشانہ بنائے جس میں ایک فوجی اہلکار بھی مارا گیا۔\nادھر علاقہ مکینوں نے اس دعوے کو جھوٹا قرار دیتے ہوئے لاشیں والدین کے حوالے کرنے کا مطالبہ کیا۔\nخیال رہے کہ ایک ماہ کے دوران مقبوضہ کشمیر میں ماورائے عدالت کا تیسرا بڑا واقعہ ہے جن میں مجموعی طور پر 7 کشمیری نوجوان شہید ہوچکے ہیں۔",
        "published_date": "Fri, 23 May 2025 03:39:31 UTC",
        "source": "Express Urdu"
    },
    {
        "guid": "f30a5ab7db846d7abe345e6bd0df70e2",
        "title": "طیاروں سے پرندے ٹکرانے کے واقعات میں کمی، اعداد و شمار جاری",
        "link": "https://www.express.pk/story/2762653/birds-hit-to-aircrafts-number-of-accidents-decreased-2762653/",
        "image_url": "https://img.express.pk/logo/expresslogo.webp",
        "article": "پاکستان ائیرپورٹس اتھارٹی (پی اے اے) نے طیاروں سے پرندے ٹکرانے کے واقعات کے اعداد وشمار جاری کردیے ہیں، جس کے مطابق 2023کے مقابلے میں 2024 میں طیاروں سے پرندے ٹکرانے کے واقعات میں 15.46 فیصد کمی ہوئی ہے۔ \nترجمان پاکستان ائیرپورٹس اتھارٹی کے مطابق جناح ٹرمینل ائیرپورٹ پر انوائرمینٹل کمیٹی کا اجلاس منعقد ہوا، جس کے دوران عیدالضحیٰ پر صفائی اور پرندوں سے بچاؤ کے اقدامات پر زور دیا گیا۔\nاس موقع پر جمعہ اورعید کے خطبات میں ہوائی اڈوں کے قرب و جوار میں صفائی ستھرائی اور پرندوں سے طیاروں کے ٹکراؤ سے بچاو کے پیغامات بھی آگاہی مہم میں شامل کرنے کی ہدایات دی گئیں۔\nترجمان کے مطابق اجلاس میں قریبی آبادیوں ہوٹل، ریستورانوں اور دکانوں میں پمفلٹس کے ذریعے آگاہی مہم فوراً شروع کرنے کی ہدایت کے علاوہ ائیرپورٹ کےاطراف کچرا کنڈیوں کی مکمل صفائی اور پرندوں کے لیے ممکنہ پرکشش مقامات کی نشان دہی کے احکامات بھی جاری کیے گئے۔\nاجلاس کے دوران ائیرپورٹ کے اطراف میں کبوتروں کے دانہ فروخت کرنے والوں کے خلاف کارروائی کا حکم دیاگیا۔\nترجمان پی اے اے کے مطابق  2023کے مقابلے میں 2024کے دوران برڈ ہٹ کے واقعات میں 15.46فیصد کمی ریکارڈ ہوئی، رواں سال برڈ ہٹ کے واقعات میں مزید کمی کا رجحان جاری ہے، تاہم اس تسلسل کو جاری رکھنے کے پیش نظر پرندوں کے مسکن کی روک تھام کے اقدامات مزید سخت کرنے کی ہدایات دی گئی ہیں۔\nاجلاس میں عیدالضحیٰ کے موقع پرلوکل گورنمنٹ اور دیگر ایئرپورٹ اسٹیک ہولڈرزکے ساتھ مل کرصاف ماحول کو یقینی بنانےکے عزم کا اعادہ کیا گیا۔",
        "published_date": "Fri, 23 May 2025 03:39:34 UTC",
        "source": "Express Urdu"
    },
    {
        "guid": "6cb3a39a8325182c12641c31319809e4",
        "title": "پابندیاں نرم کرنے کا شکریہ؛ شامی جوڑے نے بیٹے کا نام ٹرمپ رکھ دیا",
        "link": "https://www.express.pk/story/2762651/syria-parents-name-child-trump-2762651/",
        "image_url": "https://img.express.pk/logo/expresslogo.webp",
        "article": "شام کے صوبے حمص میں نومولود کا نام امریکی صدر ڈونلڈ ٹرمپ کے نام پر رکھ دیا گیا۔\nعرب میڈیا کے مطابق شام میں والدین نے بیٹے کا نام ’ٹرمپ احمد السطوف‘ رکھ دیا جسے دیکھنے کے لیے دور دراز علاقوں سے لوگ ان کے گھر پہنچ گئے۔\nروایت سے ہٹ کر اپنے بچے کا نام رکھنے کی وجہ بتاتے ہوئے شامی والد نے میڈیا کو بتایا کہ امریکی صدر کے شکرگزار ہیں جنھوں نے شام پر سے پابندیاں ہٹائیں۔\nانھوں نے مزید کہا کہ ہم سخت مشکل میں تھے۔ بہت کٹھن دور گزارا ہے لیکن جب سے ڈونلڈ ٹرمپ نے امریکی پابندیاں نرم کرنے کا اعلان کیا ہے ایک امید جاگ اُٹھی ہے۔\nنومولود کے والد نے مزید کہا کہ ہمارے ملک پر عائد اقتصادی اور تجارتی پابندیوں کے ختم ہونے سے مستقبل میں چیزیں تبدیل ہونے کی امید پیدا ہوگئی۔\nانھوں نے مزید کہا کہ آنے والے اچھے دنوں کی خوشی میں ہی پابندیاں ہٹانے والے ٹرمپ کے نام پر بچے کا نام رکھا ہے۔\nیاد رہے کہ ڈونلڈ ٹرمپ نے حال ہی میں سعودی عرب میں شام کے عبوری صدر احمد الشرع سے ملاقات کے بعد شام پر کئی سال سے عائد پابندیاں ختم کرنے کا اعلان کیا تھا۔\nگزشتہ برس دسمبر میں احمد الشرع نے باغی گروہوں کی قیادت کرتے ہوئے بشار الاسد کے 24 سالہ اقتدار کا خاتمہ ہوگیا اور وہ فرار ہوکر روس پہنچ گئے تھے۔\nجس کے بعد سے احمد الشرع کی حکومت کو سعودیہ سمیت عرب ممالک کی حمایت حاصل ہے اور ریاض میں ہی ان کی ملاقات امریکی صدر سے ہوئی تھی۔",
        "published_date": "Fri, 23 May 2025 03:39:36 UTC",
        "source": "Express Urdu"
    },
    {
        "guid": "40cb5c89e18e93af21465cfa86248643",
        "title": "عوام ہوشیار! اپیس کے ذریعے قرض دینے والے جعلسازوں کا نیا طریقہ واردات",
        "link": "https://www.express.pk/story/2762648/secp-alert-digital-loan-fraud-2762648/",
        "image_url": "https://img.express.pk/logo/expresslogo.webp",
        "article": "پاکستانی صارفین کو بغیر سود آسان شرائط پر قرض کے نام پر جعلسازی اور غیر قانونی سرگرمیاں کرنے والی 141 موبائل ایپلیکیشنز کی نشاندہی ہوئی تو جعلسازوں نے نیا طریقہ واردات نکال لیا۔\nایکسپریس نیوز کے مطابق ملک میں سوشل میڈیا فوری، بغیر سود اور آسان شرائط پر قرضوں کے نام پر غیر قانونی اور دھوکا دہی پر مبنی قرض اسکیموں سے عوام کو لوٹنے کا انکشاف ہوا ہے۔\nسیکیورٹیز اینڈ ایکسچینج کمیشن آف پاکستان (ایس ای سی پی) نے 141جعلی ڈیجیٹل قرض ایپس کے خلاف کامیاب کارروائی کرتے ہوئے عوام کو سوشل میڈیا پر جاری دھوکا دہی پر مبنی قرض اسکیموں سے عوام کو بھی خبردار کردیا ہے۔\n ایس ای سی پی کا کہنا ہے کہ سیکیورٹیز اینڈ ایکسچینج کمیشن آف پاکستان(ایس ای سی) سوشل میڈیا پر نظر رکھے ہوئے ہے تاکہ عوام کو غیر قانونی اور دھوکا دہی پر مبنی قرض اسکیموں سے بچایا جا سکے۔\nایس ای سی پی کے مطابق141جعلی ڈیجیٹل قرض ایپس کے خلاف کامیاب کارروائی کے بعد ان اسکیموں کے پیچھے موجود افراد نے اب اپنے دھوکا دہی کے ہتھکنڈے جاری رکھنے کے لیے سوشل میڈیا جیسے متبادل ذرائع کا سہارا لینا شروع کر دیا ہے۔\nایس ای سی پی کا کہنا ہے کہ مشاہدے میں آیاہے کہ فیس بک جیسے پلیٹ فارمز پر جھوٹے اشتہارات چلائے جا رہے ہیں جن میں فوری بغیر سود کے قرضے بہت آسان شرائط پر دیے جانے کا دعویٰ کیا جا رہا ہے ان اشتہارات میں مشہور اداروں کے نام غلط طریقے سے استعمال کیے جا رہے ہیں تاکہ لوگوں کا اعتماد حاصل کیا جا سکے۔\nایس ای سی پی کا کہنا ہے کہ یہ اشتہارات عام لوگوں کو دھوکے سے رجسٹریشن، انشورنس، یا اکاوٴنٹ چیک کرنے کے نام پر ایڈوانس فیس دینے یا ذاتی معلومات شیئر کرنے پر مجبور کرتے ہیں جب لوگ پیسے یا معلومات دے دیتے ہیں تو فراڈ کرنے والے غائب ہو جاتے ہیں اور کوئی قرض نہیں دیتے۔\nاعلامیے میں کہا گیا ہے کہ ایس ای سی پی نے  پلیٹ فارمز کی شکایت ایف آئی اے اور پی ٹی اے کو کر رہا ہے تاکہ ان کے خلاف کارروائی کی جا سکے اور سوشل میڈیا سے ایسے جعلی اشتہارات جلد ہٹائے جا سکیں۔\nایس ای سی پی نے عوام کو سختی سے مشورہ دیا ہے کہ وہ ہوشیار رہیں، کسی بھی مالی پیشکش یا قرض دینے والے پلیٹ فارم کی درستگی کی تصدیق کریں اور غیر تصدیق شدہ ذرائع کے ساتھ اپنی ذاتی یا مالی معلومات شیئر نہ کریں۔\nترجمان نے کہا کہ عوام کو آگاہ کیا جاتا ہے کہ ایس ای سی پی سے لائسنس یافتہ کمپنیوں اور منظور شدہ پرسنل لون ایپس کی فہرست ایس ای سی پی کی ویب سائٹ پر دستیاب ہے تاکہ عوام آسانی سے معلومات حاصل کر سکیں۔",
        "published_date": "Fri, 23 May 2025 03:39:39 UTC",
        "source": "Express Urdu"
    }
]