[
    {
        "guid": "https://www.bbc.com/urdu/articles/c5y5x1pv04po#0",
        "title": "کارگل کی جنگ سے آپریشن سندور تک: انڈیا اور اسرائیل کا تعلق جو ابتدائی مخالفت کے بعد نظریاتی اور سٹریٹجک اتحاد میں بدل گیا",
        "link": "https://www.bbc.com/urdu/articles/c5y5x1pv04po",
        "image_url": "https://ichef.bbci.co.uk/news/1024/branded_urdu/2e33/live/2df34ce0-2fae-11f0-8f57-b7237f6a66e6.jpg",
        "article": "گذشتہ دنوں جب انڈیا اور پاکستان ایک دوسرے کے علاقوں پر میزائلوں اور ڈرونز سے حملہ کر رہے تھے تو اسرائیل واحد ملک تھا جو کھل کر انڈیا کی حمایت میں کھڑا تھا۔\nاس دوران پاکستان نے یہ دعویٰ کیا تھا کہ انڈیا پاکستان پر اسرائیلی ڈرونز سے حملہ کر رہا ہے۔ پہلگام میں 22 اپریل کو ہونے والے حملے کے دو دن بعد اسرائیلی وزیر اعظم بنیامن نتن یاہو نے پی ایم مودی کو فون کیا اور کہا کہ مجرموں کو سزا ملنی چاہیے۔\nاس کے علاوہ انڈیا میں اسرائیلی سفیر نے کہا کہ انڈیا کو اپنے دفاع کا پورا حق حاصل ہے۔ اسرائیل اس وقت کھل کر انڈیا کی حمایت کر رہا تھا جب وہ خود ایک بڑی جنگ میں الجھا ہوا ہے۔ روس انڈیا کا تاریخی ساتھی ہے، لیکن اس نے پورے معاملے میں اسرائیل کی طرح آواز نہیں اٹھائی۔\nانڈیا نے پاکستان میں فوجی کارروائی شروع کی تو روس نے دونوں ممالک سے امن کی اپیل کی۔ سوشل میڈیا پر کچھ لوگ حیرت کا اظہار کر رہے تھے کہ سنہ 1971 میں پاکستان کے ساتھ جنگ میں سوویت یونین کا جو مؤقف تھا اب وہ روس کا موقف نہیں رہا۔ ظاہر ہے اس کے بعد دنیا بہت بدل چکی ہے۔\nدوسری جانب سنہ 2014 میں نریندر مودی کے وزیر اعظم بننے کے بعد انڈیا کے اسرائیل کے ساتھ تعلقات مزید گہرے ہو گئے ہیں۔ نریندر مودی اسرائیل کا دورہ کرنے والے پہلے وزیر اعظم تھے۔\nجب دنیا کے تقریباً تمام ممالک پاکستان اور انڈیا کے درمیان تنازع میں غیر جانبدار نظر آنے کی کوشش کر رہے تھے تو اسرائیل کھل کر انڈیا کے ساتھ کیوں کھڑا ہوا؟\nسعودی عرب میں انڈیا کے سابق سفیر تلمیذ احمد کا کہنا ہے کہ انڈیا میں اس وقت جو پارٹی اقتدار میں ہے اس کی اسرائیل کے ساتھ نظریاتی قربت ہے۔\nتلمیذ احمد کہتے ہیں: ’اسرائیل اور انڈیا کا پرانا رشتہ ہے۔ اسرائیل میں ہندوتوا اور صیہونی تحریک کے درمیان نظریاتی مماثلت دیکھی جاتی ہے۔ اسرائیل کے انڈیا کے ساتھ خاص تعلقات ہیں۔‘ \nان کا کہنا ہے کہ ’اسرائیل انڈیا کو اپنے قریب لانے کی کوشش کر رہا ہے۔ اسرائیلی سفیر نے کئی بار عوامی سطح پر کہا ہے کہ انڈیا جو کچھ کر رہا ہے وہ بالکل درست ہے۔ انڈیا اور اسرائیل کے درمیان دفاعی تعاون میں بھی اضافہ ہوا ہے۔‘\nپاکستان کے خلاف اسرائیلی ڈرونز کے مبینہ استعمال کے حوالے سے مقامی انگریزی نیوز ویب سائٹ ٹائمز آف اسرائیل نے لکھا کہ ’یہ نہ صرف سٹریٹجک اہمیت رکھتا ہے بلکہ انڈیا اور اسرائیل کے بڑھتے ہوئے سٹریٹجک تعلقات کی گہرائی کی طرف بھی اشارہ کرتا ہے۔ اس سے یہ ظاہر ہوتا ہے کہ انڈیا اور اسرائیل کے تعلقات پچھلی چند دہائیوں میں پختہ ہوئے ہیں۔‘\nیروشلم انسٹی ٹیوٹ فار سٹریٹجی اینڈ سکیورٹی کا سینیئر فیلو ڈاکٹر اوشرت برواڈکر نے ٹائمز آف اسرائیل کو بتایا کہ ’انڈیا کی سٹریٹجک حکمت عملی میں اسرائیل ایک اہم کردار ادا کر رہا ہے۔ انڈیا کو اسرائیل سے خاص طور پر پاکستان کے ساتھ بڑھتی ہوئی کشیدگی اور دہشت گردی کے خلاف جنگ میں کافی مدد مل رہی ہے۔‘\nاوشرت برواڈکر نے کہا: ’انڈیا اسرائیل ایرو سپیس اِنڈسٹریز سے دفاعی نظام خریدنے میں سب سے آگے ہے۔ اسرائیل کے جدید ڈرونز کی وجہ سے انڈیا کی نگرانی کی صلاحیت میں اضافہ ہوا ہے۔ اسرائیل کے نقطہ نظر سے انڈیا نہ صرف ایک اہم مارکیٹ ہے بلکہ مشترکہ خدشات کے ساتھ ایک سٹریٹجک پارٹنر بھی ہے۔‘\nڈاکٹر برواڈکر کا کہنا ہے کہ ’اسرائیل اور انڈیا کی دوستی کے حوالے سے ایک طویل عرصے سے ایک بیانیہ پھیلایا جا رہا ہے کہ ہندو اور یہودی مل کر اسلام کو مٹانے کے لیے کام کر رہے ہیں۔‘\nانھوں نے اخبار کو بتایا: ’جب حماس نے 7 اکتوبر سنہ 2023 کو حملہ کیا تو کئی یورپی ممالک اور روایتی اتحادیوں نے ہتھیاروں کی فراہمی میں تاخیر کی جبکہ انڈیا کھل کر ہمارے حق میں تھا۔ انڈیا نے سفارتی خطرات اور بین الاقوامی تنقید کے باوجود ایسا کیا۔‘\nپاکستان نے ابھی تک اسرائیل کو بطور ملک تسلیم نہیں کیا ہے۔\nایسے میں دونوں ممالک کے درمیان سفارتی تعلقات نہیں ہیں۔ پاکستان میں اسرائیل کے خلاف مظاہرے باقاعدگی سے ہوتے رہتے ہیں۔\nانڈیا 15 اگست 1947 کو ایک آزاد ملک بنا اور اسرائیل 14 مئی 1948 کو۔\nاس وقت انڈیا نے بھی اسرائیل کے قیام کے خلاف ووٹ دیا تھا۔\nانڈیا کے پہلے وزیر اعظم جواہر لعل نہرو فلسطین کے بغیر اسرائیل کے قیام کے خلاف تھے۔ حالانکہ انڈیا نے نہرو کے زمانے میں ہی اسرائیل کو 1950 میں تسلیم کر لیا لیکن سفارتی تعلقات قائم کرنے میں 42 سال لگے اور یہ کام کانگریس کے وزیر اعظم پی وی نرسمہا راؤ نے 1992 میں کیا۔\nانڈیا پہلا غیر عرب ملک تھا جس نے سنہ 1988 میں فلسطین کو تسلیم کیا۔ دوسری طرف ایک غیر عرب ملک کے طور پر انڈیا طویل عرصے سے اسرائیل کے خلاف ایک مضبوط آواز بنا رہا۔\nسفارتی علیحدگی کے خاتمے کے بعد سے دونوں ممالک کے تعلقات بہت گہرے ہو گئے ہیں۔ اگرچہ پی وی نرسمہا راؤ نے سفارتی جلاوطنی کا خاتمہ کیا لیکن یہ بی جے پی حکومت تھی جس نے اس کی حوصلہ افزائی کی۔\nکسی بھی اسرائیلی وزیر اعظم کا انڈیا کا پہلا دورہ سنہ 2003 میں اٹل بہاری واجپائی کی بی جے پی حکومت کے دوران ہوا تھا۔ اس وقت ایریل شیرون انڈیا آئے۔ نریندر مودی اسرائیل کا دورہ کرنے والے پہلے انڈین وزیر اعظم بنے۔\nسنہ 2008 میں انڈین سیکریٹری دفاع وجے سنگھ نے اسرائیل کا دورہ کیا۔ اس دورے کے حوالے سے اسرائیل کے لبرل سمجھے جانے والے اخبار ہیرٹز نے دونوں ممالک کے تعلقات کا جائزہ پیش کیا تھا۔\nاس اخبار نے اپنے تجزیے میں لکھا ہے کہ ’انڈیا اور اسرائیل کے تعلقات اس وقت مضبوط ہوتے ہیں جب انڈیا اور پاکستان کے درمیان تناؤ بڑھتا ہے یا انڈین سیاست میں دائیں بازو کا عروج ہوتا ہے یا اس کی قیادت میں مسلم مخالف جذبات میں اضافہ ہوتا ہے۔‘\nاسرائیلی اخبار نے اپنے تجزیے میں لکھا کہ ’جب 1999 میں کارگل کے مقام پر انڈیا اور پاکستان کے درمیان جھڑپ ہوئی تو انڈیا نے اسرائیل کے ساتھ سفارتی تعلقات مضبوط کر لیے۔ میڈیا رپورٹس کے مطابق اس وقت اسرائیل کی وزارت دفاع کے ڈائریکٹر جنرل آموس یارون ہتھیاروں کی ہنگامی کھیپ لے کر انڈیا پہنچے تھے۔‘\nدلچسپ بات یہ ہے کہ عرب ممالک کے ساتھ اچھے تعلقات کے باوجود انڈیا کو مسئلہ کشمیر پر عرب لیگ کی حمایت نہیں ملی۔ عرب لیگ اس معاملے میں ہمیشہ پاکستان کے ساتھ کھڑی رہی۔\n1978 میں اسرائیل نے مصر اور دیگر عرب ممالک کے ساتھ کیمپ ڈیوڈ معاہدے پر دستخط کیے۔\nاس کے تحت بعض عرب ممالک نے اسرائیل کے ساتھ سفارتی تعلقات قائم کرنے کا فیصلہ کیا۔ کیمپ ڈیوڈ معاہدے نے انڈیا کو بھی اسرائیل کے تئیں اپنی پالیسی تبدیل کرنے میں مدد کی۔\nمعروف سفارت کار اور انڈیا کے سابق سکریٹری خارجہ جے این ڈکشِت نے اپنی کتاب ’مائی ساؤتھ بلاک ایئرز: میموریز آف اے فارن سیکریٹری‘ میں لکھا ہے کہ ’عرب ممالک کے بعض سفیروں نے اسرائیل کے ساتھ سفارتی تعلقات قائم کرنے کے فیصلے پر اعتراض کیا اور کہا کہ انڈیا کو اس کا خمیازہ بھگتنا پڑے گا، ہم نے فیصلہ کیا ہے کہ ہم اعتراض کرنے والوں کو سیدھا جواب دیں گے اور جھکیں گے نہیں۔‘\nجے این ڈکشِت نے لکھا ہے کہ ’میں نے کہا کہ انڈیا نے بین الاقوامی مسائل پر کئی اسلامی ممالک کی حمایت کی لیکن کشمیر کے معاملے میں ہمیں حمایت نہیں ملی۔‘ \n’میں نے یہ بھی کہا کہ انڈیا اپنی خودمختاری میں کسی قسم کی مداخلت کے سامنے نہیں جھکے گا اور اپنے مفادات کے لیے کام کرتا رہے گا۔ عرب دنیا کے میڈیا میں انڈیا کو تنقید کا نشانہ بنایا گیا، کچھ لوگوں نے انڈیا کے اس فیصلے پر سوالات اٹھائے لیکن اس سے انڈیا اور عرب ممالک کے تعلقات متاثر نہیں ہوئے۔‘\nآزادی کے بعد سے انڈیا کے مشرق وسطیٰ اور عرب مسلم ممالک کے ساتھ تعلقات بہت گہرے رہے ہیں لیکن کشمیر کے معاملے پر ان ممالک کا موقف پاکستان کے حق میں رہا ہے۔\n1969 میں مراکش کے دارالحکومت رباط میں اسلامی ممالک کا سربراہی اجلاس ہوا اور اس میں انڈیا کو بھی شرکت کی دعوت دی گئی۔ لیکن پاکستان کے احتجاج کے بعد انڈیا سے دعوت نامہ واپس لے لیا گیا۔\nبہت سے لوگوں کا خیال ہے کہ انڈیا نے مشرق وسطیٰ کے اسلامی ممالک کے پاکستان نواز رویے کے پیش نظر اسرائیل کو گلے لگایا۔ انڈیا کی یہ دلیل بھی تھی کہ اسرائیل ایک جمہوری ملک ہے۔\nاب انڈیا میں نریندر مودی کی اکثریت والی حکومت ہے اور اسرائیل کے حوالے سے اسے کسی بھی سطح پر کوئی ہچکچاہٹ نہیں ہے۔\nجولائی سنہ 2017 میں وزیر اعظم نریندر مودی نے اسرائیل کا دورہ کیا اور یہ کسی بھی انڈین وزیر اعظم کا اسرائیل کا پہلا دورہ تھا۔ \nاس سے قبل انڈیا سے کوئی اعلیٰ سطح کا لیڈر اسرائیل جاتا تھا تو وہ فلسطینی سرزمین پر ضرور جاتا تھا لیکن مودی اپنے دورے میں فلسطینی علاقوں میں نہیں گئے اور نہ ہی اس دورے میں ایک بار بھی فلسطین کا نام لیا۔",
        "published_date": "Tue, 13 May 2025 06:34:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdj9320k314o#0",
        "title": "پاکستان کا انڈین براہموس میزائل ’ہدف سے بھٹکانے‘ کا دعویٰ: کیا تیزرفتار میزائلوں کو ’اندھا‘ کیا جا سکتا ہے؟",
        "link": "https://www.bbc.com/urdu/articles/cdj9320k314o",
        "image_url": "https://ichef.bbci.co.uk/news/1024/branded_urdu/37ca/live/3efa6b30-2faa-11f0-b3b2-098b4d30bf31.jpg",
        "article": "پاکستانی فضائیہ کا دعویٰ ہے کہ اس نے انڈیا کے بیشتر جدید ڈرونز اور براہموس میزائلوں کو ’سافٹ کِل‘ کے ذریعے ناکارہ بنایا اور انھیں اپنے ہدف یعنی پاکستانی افواج کی عسکری تنصیبات بشمول ایئربیسز تک پہنچنے سے روکا۔  \nدوسری طرف انڈین افواج کا دعویٰ ہے کہ اس نے بھی پاکستانی میزائلوں کو ’سافٹ‘ اور ’ہارڈ کِل‘ کے ذریعے ملک میں موجود ایئر بیسز کو نشانہ بنانے سے روکا۔ \nپاکستانی دعوے کے مطابق رفال سمیت پانچ انڈین طیاروں کے علاوہ 70 سے زیادہ ڈرونز مار گرائے گئے جبکہ انڈیا نے کم از کم ایک پاکستانی میراج طیارہ اور اس کے علاوہ کئی ڈرونز و میزائل مار گرانے کا دعویٰ کیا ہے۔ \nدونوں ملکوں کی افواج نے طیاروں، میزائلوں اور ڈرونز کو مار گرانے کے اپنے نظام میں روایتی ہتھیاروں کے ساتھ ساتھ جدید الیکٹرانک آلات کا بھی ذکر کیا ہے۔\nانڈیا اور پاکستان افواج کے ترجمانوں نے اپنی اپنی پریزنٹیشنز میں کئی نئی اصطلاحات استعمال کی ہیں جن میں ’سافٹ کِل‘، ’الیکٹرانک وار فیئر‘، ’سپیکٹرم وارفیئر آپریشز‘، ’سائبر اور سپیس ڈومینز‘ اور ’سٹینڈ آف ویپنز‘ شامل ہیں۔\nاس مضمون میں ہم نے یہ جاننے کی کوشش کی ہے کہ انڈیا کے براہموس میزائلوں کی صلاحیت کیا ہے اور پاکستان فضائیہ کے ایئر وائس مارشل اورنگزیب احمد نے جس ’جیمنگ‘ اور ’سپوفنگ‘ کا ذکر کیا، وہ کیا ہوتی ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ روز کی پریس کانفرنس میں دعویٰ کیا کہ پاکستان اور انڈیا کے درمیان حالیہ کشیدگی کہ پہلے مرحلے میں ’جب پاکستانی فضائیہ نے انڈین فضائیہ کے لڑاکا طیاروں کو غیر فعال کیا تو ان کی فضائی سرگرمیاں مغربی سرحد پر محدود ہو گئیں۔ اس کے بعد انڈیا نے حکمتِ عملی بدلتے ہوئے پہلے ڈرونز اور پھر براہموس میزائل پاکستانی حدود میں بھیجنے شروع کیے۔‘\nانھوں نے دعویٰ کیا کہ ’ہمارے ریڈار سسٹمز نے ان کی آمد کو سرحد میں داخل ہونے سے پہلے ہی شناخت کر لیا تھا۔ فضائی دفاعی نظام ریڈار کراس سیکشن (RCS) والے، آہستہ رفتار اور اونچائی پر اڑنے والے پلیٹ فارمز کو بھی شناخت کر سکتا ہے۔‘\nان کا کہنا تھا کہ ’جب بھی ان کے میزائل اور ڈرون شہری یا حساس علاقوں کے قریب آئے ہم نے انھیں براہِ راست مار گرا کر ختم کیا۔‘\nایئر وائس مارشل اورنگزیب احمد نے دعویٰ کیا کہ ’جب ہم نے یو اے ویز ڈرونز حملوں کو ناکام بنانا شروع کیا تو دشمن نے انتہائی غیر ذمہ داری کا مظاہرہ کرتے ہوئے زمین سے زمین پر مار کرنے والے ہتھیاروں کا استعمال شروع کیا۔‘\nانھوں نے انڈیا کے سورَت گڑھ اور پاکستان کے فضائی اڈے رفیقی کو دکھاتے ہوئے دعویٰ کیا کہ ’ہماری حدود میں 3000 کلومیٹر فی گھنٹہ کی رفتار سے سفر کرنے والے براہموس میزائل مسلسل داغے جا رہے تھے۔‘\nایئر وائس مارشل اورنگزیب احمد نے دعویٰ کیا کہ ’پاکستان ایئر فورس، آرمی اور نیوی کے اینٹی ڈرون اور میزائل سسٹمز نے دشمن کے یو اے ویز اور میزائلوں کو سپوفنگ، جیمنگ، سیٹلائٹ کمیونیکیشن کو جام کر تے ہوئے سائبر حملوں سے ناکارہ بنایا۔‘ \nاورنگزیب احمد نے دعویٰ کیا کہ ’ہمارے مقامی طور پر تیار کردہ سسٹمز نے انڈیا کے بھیجے گئے یو اے ویز اور میزائلوں کے جی پی ایس سسٹمز اور سیٹیلایٹ کمیونیکیشن (SatCom) میں خرابی پیدا کی جس کے نتیجے میں ’Soft kills induced GPS errors‘ (سوفٹ کل انڈیوسڈ جی پی ایس ایررز) ان کے یو اے ویز اور میزائل ہدف پر پہنچنے سے پہلے ہی راستہ بھٹک گئے یا انھیں ناکارہ بنا دیا گیا۔‘\nان کا کہنا تھا کہ ’پی اے ایف نے براہموس کے خلاف سافٹ اور ہارڈ کل صلاحیتوں سے جواب دیا۔ جی پی ایس میں خلل ڈال کر ہم نے ان کے ہدف پر مار کرنے کی صلاحیت کم کر دی۔ کچھ میزائلوں کو راستے میں ہی تباہ کر دیا گیا۔ ایک میزائل اپنے ہدف سے آگے نکل کر کسی غیر آباد علاقے میں گر گیا جس کی تصدیق ہمارے ریڈار ڈیٹا سے ہوتی ہے۔‘\n’یہ ریڈار تصویریں دکھاتی ہیں کہ پی اے ایف نے ان میزائلوں کو لانچنگ کے وقت، پرواز کے دوران، اور آخری مرحلے میں بھی ٹریک کیا۔‘\nایئر وائس مارشل اورنگزیب احمد کا کہنا تھا کہ ’پی ایف کے مؤثر سینسر سے شوٹر گرڈ اور سافٹ و ہارڈ کل کی صلاحیتوں نے دشمن کے بہت سے حملے ناکام بنائے۔‘\nانھوں نے اس بات کا اقرار کیا کہ اگرچہ دشمن کے داغے گئے زیادہ تر میزائل حملوں کو ناکام بنا دیا گیا تاہم چونکہ ’وہ سینکڑوں میزائل داغ رہے تھے، اسی لیے کچھ  اپنے اہداف تک پہنچنے میں کامیاب رہے۔‘\nیاد رہے انڈین فوج نے حالیہ تنازع میں پاکستان کے خلاف براہموس میزائل فائر کرنے کا اقرار نہیں کیا۔ اتوار کی شام پریس کانفرنس کے دوران جب انڈیا کے ایئرمارشل اے کے بھارتی سے اے این آئی سے وابستہ ایک صحافی نے سوال کیا کہ آپریشن سندور میں براہموس کتنے مؤثر رہے تو انھوں نے براہِ راست اس کا جواب دینے سے گریز کیا اور کہا کہ ’میں نے کبھی یہ نہیں بتایا کہ ہم نے کون سے مخصوص ہتھیار استعمال کیے یا ان کا کیا کیلبر تھا۔ یہ آپریشنل تفصیلات ہیں جن پر میں بات کرنا مناسب نہیں سمجھتا۔‘\n’اتنا کہنا کافی ہے کہ جو بھی طریقے اور ذرائع ہم نے منتخب کیے اُن کا دشمن کے اہداف پر مطلوبہ اثر ہوا۔‘\nتاہم یہاں یہ بھی بتاتے چلیں کہ اتوار کے روز اتر پردیش کے وزیر اعلیٰ یوگی آدتیہ ناتھ نے دعویٰ کیا کہ آپریشن سندور کے دوران پاکستان پر حملوں میں براہموس میزائل استعمال کیا گیا۔ وہ لکھنؤ میں براہموس ایرو سپیس انٹیگریشن اور ٹیسٹنگ مرکز کی افتتاحی تقریب سے خطاب کر رہے تھے۔ \nانھوں نے کہا ’آپ نے آپریشن سندور کے دوران براہموس میزائل کی طاقت کی جھلک ضرور دیکھی ہوگی۔ اگر نہیں دیکھی تو پاکستان والوں سے پوچھ لینا کہ براہموس میزائل کی طاقت کیا ہے۔‘\n براہموس سپرسونک میزائل ہیں اور اسے زمین، سمندر اور فضا سے داغا جا سکتا ہے۔\nبراہموس میزائل انڈین ’دفاعی تحقیق و ترقی کے ادارے‘ اور روس کی ’این پی او ۔ ماشینوسٹرائے اینیا‘ کی مشترکہ کاوش کا نتیجہ ہے جنھوں نے مل کر براہموس ایروسپیس کا ادارہ بنایا ہے۔ 12 جون 2001 کو اس میزائل کا تجربہ کیا گیا اور اس کے ہائپرسونک ورژن پر کام ہو رہا ہے۔\n’براہموس‘ دو الفاظ سے مل کر بنا ہے۔ یہ دو دریاﺅں کے نام ہیں۔ انڈین دریا ’براہما پترا‘ اور مغربی روس میں بہنے والا دریا ’موس کووف‘۔\nبراہموس ’ٹو سٹیج‘ میزائل ہے۔ اس میں سالڈ پروپیلنٹ بوسٹر یا ٹھوس ایندھن سے رفتار بڑھانے والا انجن نصب ہے جو پہلے مرحلے میں میزائل کو اس کے دھماکہ خیز حصے سے الگ کرنے سے قبل سپرسونک رفتار (یعنی آواز کی رفتار سے زائد تیز ) تک لے جاتا ہے اور پھر الگ ہو جاتا ہے۔\nدوسرے مرحلے میں مائع ریم جیٹ (ہوا کی شمولیت سے چلنے والا جہاز کا نظام) حرکت میں آ جاتا ہے اور میزائل کو کروز فیز میں تقریباً ماک تھری کی رفتار تک پہنچا دیتا ہے۔ سٹیلتھ ٹیکنالوجی اور جدید ایمبیڈڈ سافٹ ویئر سے لیس گائیڈنس سسٹم میزائل کو خصوصی صلاحیتیں فراہم کرتا ہے۔\nیہ میزائل پرواز کے دوران سپرسونک رفتار کے ساتھ 290 کلومیٹر تک مار کرنے کی صلاحیت رکھتا ہے، جس سے پرواز کا وقت کم ہو جاتا ہے، ہدف کو خود کو بچانے کا وقت نہیں ملتا، اس کا حملہ تیز اور دنیا کے کسی بھی میزائل شکن دفاعی نظام سے اسے روکنا ناممکن ہو جاتا ہے۔\nاس میں دشمن کے ’ریڈار‘ (جہازوں اور اڑتی اشیا کا سراغ لگانے کا نظام) سے بچنے کی صلاحیت موجود ہے۔\nاسے ’فائر اینڈ فارگیٹ‘ یعنی ’چلاﺅ اور بھول جاﺅ‘ کے اصول پر استعمال کیا جاتا ہے۔ اس کے ہدف تک پہنچنے کے راستے کی مستقل نگرانی نہیں کی جاتی کیونکہ یہ ہدف کی جانب جاتے ہوئے مختلف ڈائریکشن اختیار کر سکتا ہے۔ \nاس کی تباہ کن طاقت اس کے تصادم کے وقت پیدا ہونے والی توانائی (kinetic energy) کی وجہ سے مزید بڑھ جاتی ہے۔ یہ میزائل 15 کلومیٹر تک کی بلندی پر کروز کر سکتا ہے جبکہ اپنے ہدف پر صرف 10 میٹر کی انتہائی کم بلندی سے حملہ کرتا ہے اور 200 سے 300 کلوگرام وزنی وار ہیڈ لے جانے کی صلاحیت رکھتا ہے۔\nبراہموس کی چار اقسام ہیں جن میں زمین سے زمین پر مار کرنے والا، فضا سے زمین پر، سمندر کی سطح سے زمین پر اور آبدوز سے مار کرنے والے میزائل شامل ہیں۔\nسروس میں موجود اقسام:\nیاد رہے کروز میزائل کی تین اقسام ہوتی ہیں۔ ’سب سونک‘ کروز میزائل آواز کی رفتار یا اس سے کچھ کم رفتار سے فاصلہ طے کرتے ہیں۔ دوسری قسم ’سپر سونک‘ میزائل کی ہے جو آواز کی رفتار سے تین گنا تیزی سے فاصلہ طے کرنے کی صلاحیت رکھتے ہیں۔ \nجبکہ تیسری قسم ’ہائپر سپر سونک‘ میزائل جو آواز کی رفتار سے پانچ گنا تیزی سے فاصلہ طے کرنے کی صلاحیت رکھتے ہیں۔ دفاعی ماہرین کا ماننا ہے کہ انڈیا ہائپر سپر سونک ورژن پر کام کر رہا ہے۔ \nیاد رہے سنہ 2022 میں ایک براہموس میزائل پاکستان میں بھی آن گرا تھا جس کے بارے میں انڈین وزارت دفاع کی جانب سے کہا گیا تھا کہ یہ میزائل حادثاتی طور پر انڈیا سے داغا گیا تھا۔\nانڈیا نے دعویٰ کیا کہ میزائل حادثاتی طور پر پاکستان میں گرا جبکہ آئی ایس پی آر کے مطابق یہ ایک زمین سے زمین تک مار کرنے والا سپرسونک میزائل تھا جو پاکستان کی حدود میں 124 کلومیٹر اندر آ کر تباہ ہوا۔ پاکستانی عسکری ذرائع کا کہنا تھا کہ ایئر ڈیفنس سسٹم نے میزائل کو سرسا سے فائر ہوتے ہی ٹریک کرنا شروع کر دیا تھا۔\nایئر وائس مارشل اورنگزیب احمد نے اپنی پریس کانفرنس میں براہموس میزائلوں کو ناکارہ بنانے کے حوالے سے بارہا ’سوفٹ کل انڈیوسڈ جی پی ایس ایررز‘ کا ذکر کیا۔\nاس کا مطلب ہے کہ کسی میزائل یا ڈرون جیسے ہتھیار کو تباہ کیے بغیر (یعنی اپنا میزائل چلائے بغیر) ’سوفٹ کل‘ تکنیک یعنی جیمنگ، سپوفنگ یا سائبر حملے کے ذریعے ان کے جی پی ایس نیویگیشن سسٹم میں خلل ڈال کر انھیں اپنے ہدف سے بھٹکا دیا جائے یا غلط جگہ پہنچا دیا۔ \nبی بی سی نے پاکستانی فضائیہ کی جانب سے کیے گئے دعوؤں کو سمجھنے اور ان کی وضاحت کے لیے ماہرین سے بات کی ہے۔\nسینٹر فار ایروسپیس اور سکیورٹی سٹڈیز کے ڈائریکٹر اور ایئر وائس مارشل (ریٹائرڈ) ناصر الحق وائیں کے مطابق براہموس تقریباً ہائپر سونک میزآئل ہے اور ہائپر سونک اور کروز میزائلوں میں سب سے بڑا فرق یہ ہے کہ براہموس جیسے ہائپر سونک میزائل دشمن کے ریڈار سے بچنے کے لیے کم بلندی پر پرواز کرتے ہیں اور جب ایک میزائل  اتنی تیز رفتار سے زمین کے قریب پرواز کر رہا ہو تو اسے ہارڈ کل سے انٹرسیپٹ کرنا مشکل ہوتا ہے۔ \nناصر الحق وائیں اس تکنیک کے لیے ’الیکٹرانک کاؤنٹر میئزر‘ کی اصطلاح استعمال کرتے ہیں جن میں جیمنگ، سپوفنگ اور الیکٹرک ڈینائل ایک ساتھ استعمال کیے جاتے ہیں۔ وہ کہتے ہیں کہ الیکٹرانک کاؤنٹر میئزر کا سائبر کے ساتھ مل کر استعمال بہترین نتائج دے سکتا ہے۔\nاس کی وضاحت کرتے ہوئے وہ بتاتے ہیں کہ چونکہ براہموس کا ٹائم آف فلائٹ زیادہ ہوتا ہے لہذا اس کے اندر دو اہم مراحل ہوتے ہیں: پہلا مڈ کورس اور دوسرا ٹرمینل فیز۔ جب جہاز ٹرمینل فیز میں چلا جائے تو اس کو روکنا مشکل ہو جاتا ہے لہذا مڈ کورس کے اندر جیمنگ تکنیک کا استعمال کرنا بہتر اور آسان ہوتا ہے۔\nتاہم اوپن سورس پر دستیاب معلومات کے مطابق شارٹ انگیجمنٹس میں یہ سب کرنا تکنیکی طور پر ناممکن تو نہیں مگر مشکل ضرور ہوتا ہے اور یہ میزائل کی پرواز کے دوران جی پی ایس جیمنگ تو ہو سکتی ہے مگر میزائل میں موجود گائیڈنس سسٹم اپنا کام بدستور جاری رکھ سکتا ہے جس کے باعث ہدف کو درستگی سے نشانہ بنانے کا عمل کسی حد تک متاثر ہو سکتا ہے۔\nایئر وائس مارشل ناصر الحق وائیں سابقہ پائلٹ اور تربیت یافتہ فلائنگ انسٹرکٹر ہیں۔ وہ کامبیٹ کمانڈرز سکول اور ایئر وار کالج سے  سٹریٹیجک اور وار سٹڈیز اور ڈیفنس مینجمنٹ میں فارغ التحصیل ہیں۔\nپاکستانی فضائیہ کے مقامی طور پر تیار کردہ نظام کے متعلق وہ بتاتے ہیں کہ ’حالیہ تنازع میں الیکٹرونک وار فئیر اور سائبر کا کمبینیشن سب سے زیادہ استعمال ہوا ہے۔‘\nان کا ماننا ہے کہ ’چونکہ زیادہ سسٹمز مقامی طور پر تیار کردہ تھے اس لیے ہمارے پاس ان کا زیادہ کنٹرول تھا۔‘\nناصر الحق وائیں بتاتے ہیں کہ گذشتہ آٹھ سے دس سال میں اور خصوصاً پچھلے چار پانچ سالوں میں پاکستانی فضائیہ نے ’سینٹرلائزڈ الیکٹرونک وار فئیر ڈاکٹرائن‘ پر کام کیا ہے اور اس حوالے سے ’ائیر ویپن کمپلیکس اور نیشنل ایروسپسس سائنس اینڈ ٹیکنالوجی (نیسٹیک) میں ریسرچ اور چیزیں بنانے کا کام ہو رہا ہے۔‘\nان کے مطابق ’سینٹرلائزڈ الیکٹرونک وار فئیر ڈاکٹرائن‘ میں جو چیزیں استعمال ہو رہی ہیں ان میں:\nناصر الحق وائیں کے مطابق جب ان الیکٹرونک وار فئیر پلیٹ فارمز کو اکھٹا اور سائبر وار فئیر کے ساتھ انضمام کیا جاتا ہے تو اسے ’سائبر الیکٹرونک اینٹیگریشن‘ کا نام دیتے ہیں۔\nسابق ایئر وائس مارشل کے مطابق اس سائبر الیکٹرونک اینٹیگریشن کی وجہ سے نیویگیشن سسٹم کے تحت چلنے والے میزائل یا پروجیکٹائل کے اندر خلل پیدا کیا جا سکتا ہے اور اس خلل کے باعث اس میزائل کے اپنے ریڈار سیکر کو ٹارگٹ کیا جاتا ہے تاکہ اس کے اندر ’فالس‘ قسم کی ریٹرنز آنا شروع ہو جائیں۔‘\nیہاں قارئین کو سمجھانے کے لیے یہ بتانا ضروری ہے کہ ریڈار اپنی لہریں پھینکتا اور واپس لیتا ہے جس کے ذریعے خود کو ماحول کی صورتحال سے آگاہ رکھتا ہے اور ہدف کا تعاقب کرتا ہے۔\nناصر الحق وائیں مزید بتاتے ہیں کہ ’جب آپ ریڈار کی لہریں واپس لینے والے سیکر کے اندر الیکٹروک سپوفنگ کر دیتے ہیں یا اسے غلط معلومات دے دیں یا اس کا لنک توڑ دیتے ہیں تو وہ ہدف کی طرف نہیں جا سکتا اور اس کے اندر ’سیلف ڈسٹرکٹ موڈ‘ ان ہو جاتا ہے یا وہ اپنے ہدف سے بھٹک کر کہیں اور گر جاتا ہے۔‘\nانھوں نے بتایا کہ زیادہ تر ٹیکٹیکل اور سٹریٹجک الیکٹرانک کاؤنٹر میئزر (ای  سی ایم) سسٹمز زمین پر استعمال کے لیے خاص طور پر گاڑیوں پر نصب کیے جاتے ہیں اور یہ مختلف فریکوئنسی بینڈز پر سگنلز بھیجنے اور وصول کرنے کے لیے مخصوص اینٹینا استعمال کرتے ہیں۔\nپاکستانی فضائیہ کے پاس الیکٹرونک وار فئیر کے سسٹمز کی رینج کے متعلق ایئر وائس مارشل ناصر الحق وائیں بتاتے ہیں کہ اس کی مؤثر رینج تقریباً 400 کلومیٹر تک ہے۔\nاس کے ساتھ وہ مزید یہ بھی کہتے ہیں کہ ’لیکن جب گراؤنڈ کی 400 کلومیٹر صلاحیت کو فضا میں لیجایا جائے تو بے شک اس کا سائز چھوٹا ہوتا ہے لیکن مقابلے میں کوئی بھی رکاوٹ یا مداخلت نہ ہونے کی بدولت اس کی رینج بہت بڑھ جاتی ہے یعنی رینج 800 کلومیٹر تک بھی جا سکتی ہے۔‘\nوہ کہتے ہیں کہ جب زمین اور فضا میں موجود نظام مل کر کام کرتے ہیں تو ان کی افادیت بڑھ جاتی ہے۔ ’الیکٹرونک وار فئیر کا مطلب وہ توانائی ہے جو آپ دور پھینکتے ہیں اور  زیادہ بڑا پلیٹ فارم ہو گا تو زیادہ توانائی ہو گی۔ لیکن الیکٹرونک وار فئیر کو سائبر کے ساتھ ملا کر استعمال کرنے کی صورت میں کم چیز بھی بہتر نتائج دے سکتی ہے۔‘\nخیال رہے اس سے قبل بالاکوٹ حملے کے بعد جب پاکستان نے ابھینندن ورتھمان  کے طیارے کو گرایا تب بھی ای ڈبلیو یعنی ’الیکٹرانک وار فیئر‘ کی قیاس آرائیاں سامنے آئیں تھیں۔\nآسان الفاظ میں ای ڈبلیو کا مطلب ہے آپ مخالف کے ہتھیار کو اندھا کر دیں، یعنی اس کی دیکھنے یا سننے کی صلاحیت ختم کر دیں۔\nاسلام آباد میں مقیم دفاعی امور کے ماہر سید محمد علی بھی ناصر الحق وائیں سے اتفاق کرتے ہوئے کہتے ہیں کہ دنیا بھر میں لڑاکا طیاروں کی ’کائینیٹک کلز‘ (ہتھیاروں کے ذریعے ہدف کو مارنے کی صلاحیت) کو زیادہ اہمیت دی جاتی ہے اور جو چیز مخفی رہتی ہے وہ ’پاکستان کی انڈیا پر الیکٹرونک وار فیئر میں سبقت ہے اور پاکستانی فضائیہ نے حالیہ کچھ سالوں میں فضائی جنگ کی ڈاکٹرائن تبدیل کی ہے۔‘\nبی بی سی بات کرتے ہوئے وہ کہتے ہیں کہ اسی نئی ڈاکٹرائن کے تحت دوسرے ملکوں پر انحصار کو کم کرتے ہوئے مقامی سطح پر ریسرچ اور سسٹمز بنانے پر زیادہ توجہ دی جا رہی ہے۔\nسید محمد علی کے مطابق ’پاکستانی فضا میں میزائل داخل ہونے کے بعد اسے ریڈار سمیت بہت سے دیگر سینسرز سے ٹریک و مانیٹر کیا جاتا ہے اور اس کے فلائٹ پاتھ اور کہاں جا کر ہٹ کرے گا، اس کے مطابق یہ فیصلہ کرتے ہیں کہ اسے جیم کیا جائے، سپوف کیا جائے ہے یا اسے ہارڈ کل یا جائے (سرفیس ٹو ائیر میزائل سے روکا جائے)۔‘\nوہ بتاتے ہیں کہ آپشن سارے ہوتے ہیں مگرمیزآئل کو سافٹ یا ہارڈ کل کا فیصلہ ائیر ڈیفینس سسٹم موقع پر کرتا ہے۔\nدیگر ممالک کی بات کی جائے تو امریکہ اس کا استعمال ایران ، عراق اور افغانستان میں کر چکا ہے۔\nسید محمد علی کے مطابق اس کی سب سے بہترین مثال وہ ہے جب امریکہ نے ایک جدید اور مہنگا ترین ڈرون (سٹیلتھ ڈرون RQ-170 Sentinel) ایران بھیجا۔ ایران نے اس وقت دعویٰ کیا تھا کہ اس ڈرون کو ناصرف نیچے اتار لیا گیا بلکہ ٹرانسفر آف ٹیکنالوجی بھی ہو گئی۔\nیوکرین روس جنگ، ایران اسرائیل کشیدگی اور آرمینیا آذربئیجان تنازعہ میں بھی اس تکنیک کا کافی استعمال ہوا ہے۔\nناصر الحق وائیں کے مطابق روس بھی سپوفنگ کرتا ہے جبکہ یوکرین نے روسی سسٹمز کی جیمنگ کے لیے مقامی ڈرون الگوردم بنائے ہیں۔\nانھوں نے بتایا کہ اسرائیلی ایف 35 پر بھی بہت بہترین قسم کے الیکٹرونک وار فئیر پلیٹ فارمز نصب ہیں اور ایران یا شام کے ساتھ تنازعہ میں ان کا استعمال ہوا ہے۔\n’جب اسرائیلی ایف 35 فوجی کارروائی کرنے جاتے تو شام میں ایس 300 یا 400 کی قسم کے سسٹمز انھیں الیکٹرونکلی سپوف یا جیم کر لیتے تھے۔‘",
        "published_date": "Tue, 13 May 2025 04:06:22 GMT",
        "source": "BBC Urdu"
    },
    {
        "guid": "https://www.bbc.com/urdu/articles/ced29e9wz78o#0",
        "title": "ایئر فورس ون کا متبادل ’اڑتا ہوا محل‘: وہ قطری ’تحفہ‘ جو ٹرمپ کو مشکل میں ڈال سکتا ہے",
        "link": "https://www.bbc.com/urdu/articles/ced29e9wz78o",
        "image_url": "https://ichef.bbci.co.uk/news/1024/branded_urdu/1f35/live/68d79260-2f51-11f0-8ff1-59f5dcf8e9f5.jpg",
        "article": "وائٹ ہاؤس اور قطر کے شاہی خاندان کے درمیان حالیہ بات چیت کا موضوع ایک لگژری جمبو جیٹ ہے۔ یہ پُرتعیش طیارہ امریکی صدر کے استعمال کے لیے ایئر فورس ون کو مل سکتا ہے۔\nامریکی صدر ڈونلڈ ٹرمپ نے وائٹ ہاؤس کے اس منصوبے کا دفاع کیا ہے جس کے تحت قطر سے ملنے والے طیارے کو صدارتی جہاز ایئر فورس ون کے طور پر استعمال کیا جائے گا۔\nٹرمپ نے وائٹ ہاؤس میں صحافیوں سے بات کرتے ہوئے کہا کہ ’وہ (قطر) ایک تحفہ دے رہے ہیں۔‘ انھوں نے کہا کہ اگر وہ اسے لینے سے انکار کریں تو ’یہ بیوقوفی ہو گی۔‘\nتاہم ایک بیان میں قطر نے کہا کہ یہ طیارہ کوئی تحفہ نہیں مگر 'عارضی طور پر' اس طیارے کی منتقلی دونوں ملکوں کے بیچ زیرِ بحث ضرور ہے۔\nامریکہ میں بی بی سی کے شراکت دار سی بی ایس نیوز کے مطابق صدر ٹرمپ کی مدت کے خاتمے پر یہ طیارہ صدارتی لائبریری کو عطیہ کر دیا جائے گا۔\nیہ خبر ایک ایسے وقت میں آئی ہے جب ٹرمپ اگلے ہفتے قطر کا دورہ کرنے جا رہے ہیں۔ یہ ان کے دوسرے صدارتی دور کا پہلا بڑا غیر ملکی دورہ ہوگا۔\nامریکہ کے لیے قطر کے میڈیا اثاشی علی الانصاری نے کہا ہے کہ یہ مذاکرات قطر کی وزارت دفاع اور امریکی محکمۂ دفاع کے بیچ جاری ہیں۔\nان کا کہنا ہے کہ اس معاملے پر دونوں ملکوں میں قانون کے محکمے نظر ثانی کر رہے ہیں اور تاحال کوئی فیصلہ نہیں ہوا ہے۔\nاطلاعات کے مطابق اس طیارے کی مالیت 40 کروڑ ڈالر ہے۔ ذرائع نے سی بی ایس نیوز کو بتایا کہ یہ فوری طور پر استعمال کے لیے دستیاب نہیں ہوگا کیونکہ اس میں کئی چیزوں کی رد و بدل کی جائے گی اور سکیورٹی حکام اس کی کلیئرنس دیں گے۔\nخیال ہے کہ ناقدین اس طیارے کی ممکنہ مالیت اور استعمال پر قانونی اور اخلاقی سوالات اٹھائیں گے۔\nڈیموکریٹس نے ٹرمپ پر اخلاقی خلاف ورزیوں کا الزام لگایا ہے۔\nکیلیفورنیا سے سینیٹر ایڈم شِف نے امریکی آئین کا حوالہ دیتے ہوئے سوشل میڈیا پر لکھا کہ کوئی بھی منتخب عہدیدار کانگریس کی منظوری کے بعد غیر ملکی سربراہ سے ’کسی بھی طرح کا تحفہ قبول نہیں کر سکتا۔‘\nجبکہ ٹرمپ کی اتحادی لارا لومر نے بھی تنقید کی ہے۔ انھوں نے لکھا کہ وہ ٹرمپ کے لیے ’گولی کھا سکتی ہے‘ تاہم ’اگر یہ سچ ہے تو یہ اس حکومت کے لیے ایک بڑا داغ ثابت ہو گا۔‘\nاتوار کو وائٹ ہاؤس کی پریس سیکریٹری کیرولین لیوٹ نے کہا کہ ’قانونی شرائط پوری کر کے کوئی بھی غیر ملکی حکومت کا تحفہ قبول کیا جا سکتا ہے۔ صدر ٹرمپ کی انتظامیہ مکمل شفافیت پر یقین رکھتی ہے۔‘\nقطر کے ساتھ مذاکرات کا دفاع کرتے ہوئے ٹرمپ نے اس طیارے کو ’تحفہ‘ قرار دیا اور کہا کہ انھیں اس کے بلامعاوضہ استعمال کی پیشکش کی گئی ہے۔\nٹروتھ سوشل پر انھوں نے لکھا کہ ’محکمۂ دفاع کو ایک تحفہ مل رہا ہے۔ مفت۔ 747 طیارہ جو ایئر فورس ون کے 40 سال پرانے (طیارے) کا عارضی متبادل ہوگا۔ یہ ایک عوامی اور شفاف منتقلی ہوگی۔ مگر بددیانت ڈیموکریٹس چاہتے ہیں کہ ہم اس طیارے کے لیے بڑی رقم ادا کریں۔‘\nوائٹ ہاؤس کے پاس فی الحال دو بوئنگ 747-200 بی طیارے ہیں جنھیں صدارتی استعمال کے مطابق ڈھالا گیا ہے۔ امریکی فضائیہ کے مطابق اس میں خصوصی مواصلاتی سامان، سٹیٹ روم، آفس اور کانفرنس روم موجود ہیں۔ یہ طیارے 1990 اور 1991 سے استعمال کیے جا رہے ہیں۔\nایئر فورس ون کے طیارے اکثر اگلی امریکی حکومت کو منتقل کیے جاتے ہیں۔ نیشنل آرکائیوز کے مطابق صرف صدر ریگن کی صدارتی لائبریری میں ایئر فورس ون کا طیارہ ہے۔ اس طیارے کو سات صدور نے استعمال کیا جس کے بعد اسے عطیہ کیا گیا۔\nاے بی سی نیوز کے مطابق قطر نے ٹرمپ کو بوئنگ 737 طیارے کی پیشکش کی ہے۔ یہ قدرے جدید ماڈل ہے جسے ’اڑتے ہوئے محل‘ میں اپ گریڈ کیا گیا ہے۔\nبوئنگ کا وائٹ ہاؤس کے ساتھ نئے طیارے فراہم کرنے کا معاہدہ رہا ہے۔ تاہم ٹرمپ نے رواں سال شکایت کی تھی کہ کمپنی نے تاخیر کی ہے۔\nپہلی ٹرمپ انتظامیہ نے ابتدائی طور پر بوئنگ سے دو خصوصی 747-8 طیاروں کے لیے بات چیت کی تھی۔ تاہم بوئنگ نے کہا کہ طیارے 2027 یا 2028 تک کے لیے دستیاب نہیں ہوں گے۔\nٹرمپ نے فروری میں کہا تھا کہ ’نہیں، میں بوئنگ سے خوش نہیں۔ انھیں، ایئر فورس ون میں، بہت وقت لگتا ہے۔ ہم نے انھیں کافی دیر پہلے کنٹریکٹ دیا تھا۔‘\n’ہم شاید طیارہ خرید لیں گے یا اپنے لیے دستیاب بنا لیں گے۔‘\nٹرمپ کا اپنے پہلے دور میں قطر کے ساتھ مثبت سفارتی تعلق رہا۔ انھوں نے 2019 میں اعلان کیا کہ قطر بڑے پیمانے پر امریکی طیارے خرید رہا ہے۔\nقطر نے ماضی میں بھی کئی ممالک کو پرائیویٹ جیٹ بطور تحفہ دیے ہیں۔ 2018 میں قطر نے ترکی کو ایک لگژری طیارہ تحفے میں دیا تھا۔",
        "published_date": "Tue, 13 May 2025 05:13:44 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cp8yxgj5vgeo#0",
        "title": "بغداد معاہدہ اور ’اتحادیوں کی دیوار‘: نیٹو جیسا وہ فوجی اتحاد جو ضرورت پڑنے پر پاکستان کے کام نہ آیا",
        "link": "https://www.bbc.com/urdu/articles/cp8yxgj5vgeo",
        "image_url": "https://ichef.bbci.co.uk/news/1024/branded_urdu/fc82/live/f0fd99b0-2fa0-11f0-b896-2b18871852c2.png",
        "article": "جب آپ بغداد، عراق کے دارالحکومت، کا نام سنتے ہیں تو ذہن میں ہارون الرشید اور عباسی خلافت کے دارالحکومت سے لے کر صدام حسین تک بہت سے خیالات آتے ہیں۔ \nتاہم شاید یہ بات آپ کے ذہن میں نہ آئے کہ یہ نام ایک زمانے میں، 1950 کی دہائی میں، مغربی مشرق وسطیٰ کے فوجی اتحاد کا حوالہ بھی ہوا کرتا تھا جس کے خاتمے نے مشرق وسطیٰ میں برطانوی اثر و رسوخ کے خاتمے کا بھی آغاز کیا۔\nبغداد پیکٹ یا معاہدہ 1955 میں ہوا تھا جس میں برطانیہ، عراق، ترکی، پاکستان اور ایران شامل تھے۔\nانسائیکلوپیڈیا برٹانیکا میں کہا گیا ہے کہ یہ ایک سکیورٹی تنظیم تھی جس کا صدر دفتر عراقی دارالحکومت بغداد میں تھا۔ بغداد میں سوویت مخالف بادشاہت کے خاتمے کے بعد عراق نے اس معاہدے سے دستبرداری اختیار کر لی تھی اور پھر تنظیم کا صدر دفتر ترکی کے دارالحکومت انقرہ منتقل کر دیا گیا۔ اس کا نام بھی بدل کر سنٹرل ٹریٹی آرگنائزیشن یعنی سیٹو رکھ دیا گیا۔ 1979 میں ایران بھی اسلامی انقلاب اور شاہ کے زوال کے بعد پیچھے ہٹ گیا اور اسی سال یہ تنظیم تحلیل ہو گئی۔\nتو اس معاہدے کی کہانی کیا ہے؟\nدوسری جنگ عظیم کے بعد دو بڑی عالمی طاقتیں ابھریں: امریکہ اور سوویت یونین۔ ان کے درمیان تنازع نے سرد جنگ کا فریم ورک تشکیل دیا، کیونکہ دونوں طاقتوں نے دنیا بھر میں اپنے سیاسی اور فوجی اثر و رسوخ کو بڑھانے کی کوشش کی۔\nامریکہ اور برطانیہ دونوں مشرق وسطیٰ کو اپنے مفادات کے لیے اہم سمجھتے تھے۔ تاہم دوسری عالمی جنگ کے بعد برطانیہ کا اثرورسوخ زوال پذیر ہو رہا تھا۔\n1950 کی دہائی کے اوائل میں، ریاست ہائے متحدہ کی حکومت نے تیل پیدا کرنے والے اہم خطوں میں سوویت کمیونسٹ توسیع کے خطرے کا مقابلہ کرنے کے لیے مشرق وسطیٰ میں ایک فوجی اتحاد بنانے میں دلچسپی ظاہر کی اور واشنگٹن نے کمیونزم پر مشتمل علاقائی اتحاد بنانے کی کوشش کی۔\nبغداد معاہدہ اسی حکمت عملی کا حصہ تھا جس کا مقصد اتحادی ریاستوں کی ایک دیوار کو ترکی سے پاکستان تک پھیلانا تھا۔\nبغداد معاہدہ نیٹو اور جنوب مشرقی ایشیا معاہدہ تنظیم کے طور پر ایک ہی وقت میں تشکیل دیا گیا تھا۔ تینوں اتحاد کا خیال امریکی وزیر خارجہ جان فوسٹر ڈولز کے مئی 1953 میں مشرق وسطیٰ کے دورے سے واشنگٹن واپس آنے کے بعد سامنے آیا جب انھوں نے کمیونزم کے خلاف یوریشیا میں پھیلے ہوئے ممالک کی دفاعی تشکیل کی تجویز پیش کی۔\nمشرق وسطیٰ کی اہمیت کئی مختلف عوامل میں مضمر ہے:\nسب سے پہلے، مشرق وسطیٰ کے بہت سے ممالک میں تیل کی موجودگی کا مطلب یہ تھا کہ مغربی یورپ کی معیشتیں، اور کچھ حد تک امریکی معیشت، توانائی کے ذرائع کے طور پر اس خطے پر منحصر تھی، اور برطانیہ نے اپنی تیل کی سپلائی کا تقریباً 90 فیصد خلیج سے حاصل کیا۔\nدوم، مشرق وسطیٰ مشرق بعید تک جانے والے متعدد ٹرانزٹ راستوں کے اندر واقع ہے، اور مصر، عراق اور اردن سے گزرنے والے آبی اور فضائی راستوں نے برطانیہ کو مشرق بعید کے ساتھ مواصلات اور تجارت کے لیے خطے کے ممالک کے ساتھ اچھے تعلقات پر بہت زیادہ انحصار کیا تھا۔\nتیسرا، یہ خطہ سٹریٹجک اہمیت کا حامل ہے۔ ایک طرف، یہ نیٹو کے جنوبی حصے سے متصل ہے، اور دوسری طرف، یہ اڈے فراہم کر سکتا ہے جہاں سے سوویت یونین پر جنوب سے حملہ کیا جا سکتا ہے۔ برطانیہ کے عراق اور قبرص کے جزیرے میں اڈے تھے۔\n1950 کی دہائی میں مشرق وسطیٰ میں جاری کشیدگی، جیسا کہ عرب اسرائیل تنازع اور مصر کی قیادت میں بڑھتی ہوئی نوآبادیاتی مخالفت نے ایک ایسا اتحاد بنانا مشکل بنا دیا جس میں عرب اور اسلامی ریاستوں کے ساتھ اسرائیل اور مغربی طاقتیں شامل ہوں۔\nاس کے بجائے امریکہ نے اپنی توجہ شمالی پٹی کی طرف منتقل کر دی۔ خیال یہ تھا کہ نیٹو کے سب سے جنوبی رکن ترکی کو جنوب مشرقی ایشیائی اتحاد، سینٹو، کے مغربی رکن، پاکستان کے ساتھ جوڑنے والا اتحاد قائم کیا جائے۔\nترکی اور پاکستان نے 1954 میں خطے میں سلامتی اور استحکام کو بڑھانے کے لیے ایک معاہدے پر دستخط کیے تھے۔\nبرطانیہ اور امریکہ کے کہنے پر بغداد معاہدے کی تشکیل 24 فروری 1955 کو شروع ہوئی جب عراق اور ترکی نے بیرونی جارحیت کے خلاف مزاحمت کے لیے بغداد میں ’باہمی تعاون کے معاہدے‘ پر دستخط کیے، جس سے خطے کے دیگر ممالک کے لیے راستے کھل گئے۔\nاپریل میں، برطانیہ نے شمولیت اختیار کی، اس کے بعد یکم ستمبر کو پاکستان، اور پھر ایران، شاہ محمد رضا پہلوی کی قیادت میں، نومبر 1955 میں شامل ہو گیا۔\nاس طرح ’بغداد معاہدہ‘ قائم ہوا جس میں برطانیہ، عراق، ترکی، پاکستان اور ایران شامل تھے۔ یہ عراق کے آخری بادشاہ فیصل دوم اور وزیر اعظم نوری السید کے دور میں ہوا تھا۔ اس معاہدے کا مقصد خطے کے دفاع کو مضبوط بنانا اور مشرق وسطیٰ میں سوویت یونین کے داخلے کو روکنا تھا۔\nبرطانیہ تیسرا ملک تھا جس نے بغداد معاہدے میں شمولیت اختیار کی۔ اس کے برعکس، امریکہ اس معاہدے میں مکمل طور پر شامل نہیں ہوا۔\n1955 میں برطانیہ کے شامل ہونے کے بعد توقع کی جا رہی تھی کہ امریکہ بھی اس اتحاد میں شامل ہو جائے گا۔ جون 1955 میں برطانوی وزارت دفاع اور وزارت خارجہ کے مشترکہ مطالعے نے اس نظریے کی تائید کی کہ خطے کا دفاع صرف امریکی مدد سے ہی محفوظ ہو سکتا ہے۔ \nبرطانیہ اور دیگر رکن ممالک نے اپنے آغاز سے ہی بغداد معاہدے میں امریکہ کی شمولیت کے لیے لابنگ کی تھی جو ناکام رہی۔\nبرطانیہ نے تنظیم میں شمولیت کے لیے اپنے سب سے طاقتور اتحادی پر دباؤ ڈالنا جاری رکھا۔ یہ دباؤ اس وقت شدت اختیار کر گیا جب مارچ 1956 میں برطانوی افسر جنرل گلوب کو اردنی عرب لشکر کی کمان سے برطرف کرنے پر اتحاد کو بحران کا سامنا کرنا پڑا۔\nتاہم، امریکہ نے مبصر کی حیثیت کو ترجیح دیتے ہوئے اتحاد میں شامل ہونے سے مکمل انکار کر دیا جس کی ایک وجہ  شاید یہ تھی کہ واشنگٹن اسرائیل، مصر یا سعودی عرب کو بھی مطمئن رکھنا چاہتا تھا۔\nشروع سے ہی، بغداد معاہدہ مشرق وسطیٰ کی ریاستوں سے وسیع حمایت حاصل کرنے میں ناکام رہا، جن میں مشترکہ شناخت کی کمی تھی۔ ترکی کی قوم پرست جمہوریہ، ایران کی بادشاہت، پاکستان کی ابھرتی ہوئی جمہوری ریاست، اور عراق جو حال ہی میں نوآبادیاتی نظام حکومت سے نکلا تھا۔\nاس وقت کے عراقی وزیر اعظم نوری السعید کی کئی عرب ممالک، خاص طور پر مصر اور شام کو اتحاد میں شامل ہونے پر آمادہ کرنے کی کوششیں ناکام ہو گئیں۔ ان ممالک کو یقین تھا کہ سوویت یونین - جو اسرائیل کا سامنا کرنے والے عرب ممالک کو ہتھیار اور ساز و سامان کا واحد فراہم کنندہ بننا شروع ہو گیا تھا، ان کے لیے کوئی خطرہ نہیں تھا۔\nتاہم، برطانیہ نے امید ظاہر کی کہ شام اور اردن بعد کے مرحلے میں اس اتحاد میں شامل ہو جائیں گے۔ شام نے اس میں شامل ہونے سے انکار کر دیا جبکہ اردن کے شاہ حسین نے ابتدائی طور پر ہچکچاہٹ کا اظہار کیا۔ \nبالآخر، شاہ حسین نے اپنے لوگوں سے اتفاق کیا، جو اس اتحاد کی مذمت کرنے اور اس میں شامل ہونے سے انکار کرنے کے لیے بڑی تعداد میں سڑکوں پر نکل آئے۔\n2003 میں، بی بی سی کے مشرق وسطیٰ کے تجزیہ کار جیرالڈ بوٹ نے لکھا: ’اس وقت، میں نے مظاہرین کو برطانوی بینک کی کھڑکیوں کو توڑتے ہوئے دیکھا جہاں میرے والد اردن کے دارالحکومت عمان میں کام کرتے تھے، اور بچپن میں مظاہرین کو ہمارے باغ میں توڑ پھوڑ کرتے ہوئے دیکھ کر میں پریشان ہو گیا۔‘\nلبنان کے صدر نے بغداد معاہدے کی حمایت کی، کیونکہ ان کے عراق کے شاہ فیصل اور ایران کے شاہ محمد رضا پہلوی کے ساتھ اچھے تعلقات تھے، لیکن ملک کے اندر وسیع پیمانے پر مخالفت کی وجہ سے وہ اس معاہدے میں شامل نہیں ہوئے۔\nادھر مصر نے کسی بھی ایسے اتحاد کی مخالفت کی جو ’یورپی سامراجیت‘ کی نئی توسیع ہو سکتی ہے اور سعودیوں نے عراق کے ہاشمی حکمرانوں پر عدم اعتماد کیا۔\nاتحاد کے قیام کے بعد کے سالوں میں مشرق وسطیٰ میں ہونے والی پیش رفت نے اسے اور کمزور کر دیا۔\n1956 میں مصری رہنما جمال عبدالناصر نے نہر سویز کو قبضے میں لے لیا۔ اسرائیل نے جزیرہ نما سینائی پر حملہ کرکے جواب دیا، اور برطانوی اور فرانسیسی افواج نے بھی مداخلت کی جس کے نتیجے میں برطانیہ خطے میں اپنا وقار کھو بیٹھا اور بغداد معاہدے میں اس کی پوزیشن کو نقصان پہنچا۔\n1957 کے اوائل میں، ’آئزن ہاور نظریے‘ کا اعلان کیا گیا، جب امریکی صدر نے مشرق وسطیٰ کی صورت حال کے بارے میں کانگریس کو خصوصی پیغام دیا تھا۔ آئزن ہاور کے مطابق، کوئی بھی ملک امریکہ سے اقتصادی یا فوجی مدد کی درخواست کر سکتا ہے اگر اسے خطرہ لاحق ہو، یعنی سوویت خطرہ۔ اس طرح مشرق وسطیٰ میں امریکی فوجی امداد کی درخواستوں کا نیٹو کی رکنیت سے کوئی تعلق نہیں رہا۔\nخطے میں واقعات کی رفتار 1958 میں تیز ہوئی، جس نے بغداد معاہدے کو مزید کمزور کر دیا۔\nفروری 1958 میں مصر اور شام نے متحدہ عرب جمہوریہ کے قیام کا اعلان کیا۔ پھر 14 جولائی 1958 کو عراق میں بادشاہت کو ایک پرتشدد اور خونریز فوجی بغاوت کے ذریعے ختم کر دیا گیا۔ بغداد معاہدہ اس بغاوت کے اسباب میں سے ایک تھا۔\nاس کی وجہ سے خطے میں کشیدگی میں اضافہ ہوا، جس سے امریکہ اپنے اتحادیوں کے اثر و رسوخ کو بڑھانے کے لیے اردن میں فوج بھیجنے پر مجبور ہوا۔\nآئزن ہاور کے نظریے کو مدنظر رکھتے ہوئے، لبنانی صدر نے امریکہ سے کہا کہ وہ مداخلت کرے اور ناصر اور شام پر لبنان میں حزب اختلاف کو مسلح کرنے اور ان کی حمایت کرنے کا الزام لگایا۔\n15 جولائی 1958 کو امریکی میرینز لبنانی دارالحکومت بیروت پہنچے۔ امریکہ نے کہا کہ اس مداخلت کا مقصد لبنان میں خونریزی کو روکنا ہے۔\nلبنان میں اپوزیشن کے حامی سڑکوں پر نکل آئے، اور صدر کے استعفے کا مطالبہ کرنے والے احتجاج شروع ہو گئے۔ بعد ازاں اپوزیشن اور حکومتی حامیوں کے درمیان رکاوٹیں کھڑی کر دی گئیں اور جھڑپوں کا دائرہ وسیع ہو گیا۔\nاس وقت کے آرمی کمانڈر نے فوجی اسٹیبلشمنٹ کے اندر فرقہ وارانہ تقسیم کی حساسیت کی وجہ سے مسلح افواج کو کسی بھی فریق کی حمایت کرنے کی اجازت دینے سے انکار کر دیا۔\nامریکہ نے ایک ایلچی رابرٹ مرفی کو اس بحران کا پرامن حل تلاش کرنے کے مقصد سے بھیجا۔ صدر کی میعاد میں توسیع نہ ہونے اور ان کے دوسری مدت کے لیے انتخاب میں حصہ نہ لینے پر بحران کا خاتمہ ہوا۔ آرمی کمانڈر کو ان کا جانشین منتخب کیا گیا۔\nلبنان میں یہ تمام پیش رفت بغداد معاہدے سے باہر ہوئی۔\n24 مارچ 1959 کو عراق کے نئے رہنما عبدالکریم قاسم نے اس اتحاد سے عراق کی دستبرداری کا اعلان کیا جس کا ابھی چوتھا سال بھی مکمل نہیں ہوا تھا۔ اس کا نام بدل کر سیٹو رکھ دیا گیا اور اس کے دفاتر ترکی منتقل کر دیے گئے۔\nدرحقیقت، اس اتحاد نے اپنے ارکان کے اجتماعی دفاع کو یقینی بنانے کا کوئی ذریعہ فراہم نہیں کیا، نہ ہی اس نے مستقل فوجی کمانڈ ڈھانچہ یا مشترکہ مسلح افواج قائم کیں۔\nآئزن ہاور انتظامیہ کے اختتام تک، یہ واضح ہو گیا تھا کہ یہ فوجی اتحاد کے مقابلے میں سیاسی ہم آہنگی اور اقتصادی تعاون کا ایک بہتر ذریعہ ہے۔\n1965 میں پاکستان نے انڈیا کے خلاف جنگ میں اپنے اتحادیوں کی مدد لینے کی کوشش کی لیکن جب اقوام متحدہ کی سلامتی کونسل نے 20 ستمبر کو قرارداد 211 منظور کر کے دونوں متحارب فریقوں کو ہتھیاروں کی فراہمی بند کر دی تو امریکہ اور برطانیہ نے قرارداد کی حمایت کی۔\n1971 میں انڈیا کے ساتھ ایک نئی جنگ شروع ہونے کے بعد، پاکستان نے اتحاد سے مدد حاصل کرنے کی ایک بار پھر ناکام کوشش کی، لیکن اسے صرف محدود امریکی فوجی مدد ملی، جو کہ سینٹوکے دائرہ کار میں نہیں تھی۔\n1974 میں، برطانیہ نے قبرص پر ترکی کے حملے کے خلاف احتجاجاً اس اتحاد سے علیحدگی اختیار کر لی اور اس کی حمایت ختم کر دی، جس کے نتیجے میں جزیرے کے شمال پر ترکی کا قبضہ ہو گیا۔\n1979 میں ایرانی انقلاب نے شاہ کا تختہ الٹ دیا اور ایران اتحاد سے نکل گیا۔ پاکستان نے بھی اسی سال یہ فیصلہ لیا کہ تنظیم نے اس کی سکیورٹی بڑھانے میں کوئی کردار ادا نہیں کیا، اور اسی سال تنظیم کو باضابطہ طور پر تحلیل کر دیا گیا۔",
        "published_date": "Tue, 13 May 2025 02:39:40 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c20n6lx9xw0o#0",
        "title": "انڈیا پاکستان کشیدگی کے دوران ’انفارمیشن وار‘ اور وہ فوجی اہلکار جو اس ’جنگ‘ کا چہرہ بن گئے",
        "link": "https://www.bbc.com/urdu/articles/c20n6lx9xw0o",
        "image_url": "https://ichef.bbci.co.uk/news/1024/branded_urdu/0b66/live/c469b930-2f44-11f0-8ff1-59f5dcf8e9f5.jpg",
        "article": "سات مئی کو انڈیا کی جانب سے پاکستان میں کیے گئے ’آپریشن سندور‘ کی ابتدائی تفصیلات بتانے کے لیے ایک پریس کانفرنس کا انعقاد کیا گیا جس میں دیگر حکام کے علاوہ انڈین مسلح افواج کی دو خواتین افسران بھی شامل تھیں۔\nاس ابتدائی پریس بریفنگ کے بعد یہ سلسلہ نہ صرف انڈیا بلکہ پاکستان کی جانب سے بھی چل نکلا اور گذشتہ پانچ روز کے دوران لگ بھگ روزانہ کی بنیاد پر انڈیا اور پاکستان میں فوجی حکام کی جانب سے اس نوعیت کی پریس بریفنگز اور کانفرنسز کا انعقاد کیا جاتا رہا جن میں دونوں ممالک کی فوجی ترجمانوں کے علاوہ ان افسران کو بھی سٹیج پر جگہ دی گئی جو فوجی کارروائیوں کی تفصیلات سے آگاہ کرتے رہے۔\nان اہلکاروں میں انڈین بری فوج کی کرنل صوفیہ قریشی ہوں یا انڈین فضائیہ کی ونگ کمانڈر ومیکا سنگھ  یا پاکستان ایئرفورس کے ایئر وائس مارشل اورنگزیب احمد اور ڈی جی آئی ایس پی آر احمد شریف چوہدری کسی نہ کسی طرح دونوں ممالک کے سوشل میڈیا پر زیر بحث ہیں۔\nاب جبکہ سیز فائر ہو چکا ہے تو دونوں ملکوں میں ’انفارمیشن وارفیئر‘ کے بارے میں بات بھی ہو رہی ہے اور دونوں اطراف سے کی گئی پریس بریفنگز اور دعوؤں کو پرکھا جا رہا ہے۔\nاس رپورٹ میں بی بی سی نے ان افسران کے فوجی کریئر کے بارے میں تفصیلات جاننے کی کوشش کی ہے۔\nپاکستان کی جانب سے منعقد کی گئی پریس بریفنگز میں پاکستانی فضائیہ کی کارروائیوں کی تفصیلات ایئر وائس مارشل اورنگزیب احمد کی جانب سے بتائی جاتی ہیں اور پاکستان میں سوشل میڈیا پر ان کی بریفنگ سے لیے گئے بہت سے کلپس بھی وائرل ہیں۔\nپاکستان ایئرفورس کے ترجمان نے بی بی سی اُردو کی منزہ انوار کو بتایا کہ ایئر وائس مارشل اورنگزیب احمد نے دسمبر  1992 میں پاکستان ایئر فورس کے جی ڈی (پی) برانچ میں کمیشن حاصل کیا تھا۔\nپاکستان ایئرفورس کے ترجمان کے مطابق اپنے کیریئر کے دوران ایئر وائس مارشل اورنگزیب احمد نے فائٹر سکواڈرن اور ایک آپریشنل ایئربیس کی کمانڈ کی ہے۔ وہ ایئر ہیڈکوارٹر اسلام آباد میں اسسٹنٹ چیف آف ایئر سٹاف (آپریشنل ریکوائرمنٹس اینڈ ڈویلپمنٹ) کے طور پر بھی خدمات انجام دے چکے ہیں۔\nفضائیہ کے ترجمان کے مطابق اُن کے پاس چین سے ملٹری آرٹس میں ماسٹرز کی ڈگری اور نیشنل ڈیفنس یونیورسٹی اسلام آباد سے نیشنل سکیورٹی اینڈ وار سٹڈیز میں ماسٹرز کی ڈگری ہے۔\nایئر وائس مارشل اورنگزیب احمد نیشنل ڈیفنس یونیورسٹی اسلام آباد میں ڈائریکٹنگ سٹاف اور فیکلٹی ممبر کے طور پر بھی خدمات انجام دے چکے ہیں۔\nپاکستان ایئر فورس کے ترجمان کے مطابق انھوں نے سعودی عرب میں پاکستان ایروناٹیکل کمپلیکس ٹیم کے کمانڈر کے طور پر بھی اپنی خدمات انجام دی ہیں جبکہ وہ ڈی جی پی آر ایئر فورس اور ڈی جی وارفیئر اینڈ سٹریٹیجی کے طور پر بھی کام کر چکے ہیں۔\nاورنگزیب احمد اِس وقت ایئر ہیڈکوارٹر میں ڈپٹی چیف آف ایئر سٹاف (آپریشنز) کے طور پر اپنی خدمات سرانجام دے رہے ہیں اور ماضی میں انھیں ستارہ امتیاز (ملٹری) سے بھی نوازا گیا تھا۔\nانڈین ریاست گجرات سے تعلق رکھنے والی کرنل صوفیہ قریشی انڈین بری فوج کی افسر ہیں اور وہ پہلی مرتبہ خبروں میں سنہ 2016 میں اس وقت آئی تھیں جب انڈیا کے شہر پونے میں کثیر القومی فیلڈ ٹریننگ مشقوں کا انعقاد کیا گیا تھا۔\n'فورس 18' کے نام سے ہوئی ان مشقوں میں آسیان پلس ممالک شامل تھے اور انڈین ذرائع ابلاغ کے مطابق یہ انڈیا میں اب تک کی سب سے بڑی زمینی افواج کی مشقیں تھیں۔\nان مشقوں میں شامل 40 فوجیوں پر مشتمل انڈین فوجی دستے کی قیادت سگنل کور کی خاتون افسر لیفٹیننٹ کرنل صوفیہ قریشی نے کی تھی۔ اُس وقت انھیں کثیر القومی مشقوں میں انڈین فوج کی تربیتی ٹیم کی قیادت کرنے والی پہلی خاتون افسر بننے کا اعزاز حاصل ہوا تھا۔\nاُس وقت انڈیا کی وزارت دفاع نے اپنی ایک سوشل میڈیا پوسٹ میں اُن کا تذکرہ کرتے ہوئے ان کی تصاویر بھی شیئر کی تھیں۔\nصوفیہ قریشی کا تعلق ریاست گجرات کی ایک فوجی فیملی سے ہے اور اُن کے دادا بھی انڈین فوج میں افسر تھے۔ انھوں نے بائیو کیمسٹری میں پوسٹ گریجویشن کیا ہے۔\nوہ چھ سال تک اقوام متحدہ کی امن فوج میں بھی کام کر چکی ہیں اور اسی ذمہ داری کے تحت انھوں نے سنہ 2006 میں کانگو میں بھی وقت گزارا تھا۔ اُس وقت ان کا بنیادی کردار امن آپریشنز میں تربیت سے متعلق تعاون فراہم کرنا تھا۔\nپاکستانی فوج میں شعبہ تعلقات عامہ کے سربراہ لیفٹیننٹ جنرل احمد شریف چوہدری سکیورٹی امور پر طویل پریس کانفرنسز کرنے کے لیے جانے جاتے ہیں اور پاکستان اور انڈیا کے درمیان حالیہ کشیدگی میں بھی مسلح افواج کے نمائندوں کی جانب سے دی گئی مشترکہ بریفننگز کی سربراہی وہی کرتے نظر آئے۔\nاس دورانیے میں وہ کبھی دفتر خارجہ میں نائب وزیراعظم اور وزیر خارجہ کے ساتھ بیٹھے نظر آئے تو کبھی فضائیہ اور بحریہ کے حکام کے ساتھ مختلف آپریشنز کی تفصیلات بتاتے۔\nاحمد شریف چوہدری کو گذشتہ برس مئی میں لیفٹیننٹ جنرل کے عہدے پر ترقی دی گئی تھی اور وہ دسمبر 2022 سے فوج کے 22ویں ڈی جی آئی ایس پی آر کے طور پر فرائض سرانجام دے رہے ہیں۔\nماضی میں وہ ڈیفنس سائنس اینڈ ٹیکنالوجی کے بھی سربراہ بھی رہے ہیں۔ یہ ادارہ ہتھیاروں کے نظام سمیت سائنسی اور تکنیکی تحقیقات پر کام کرتا ہے۔ جبکہ وہ ملٹری آپریشنز ڈائریکٹوریٹ میں بھی تعینات رہے۔\nجنرل احمد شریف کا تعلق کور آف الیکٹریکل اینڈ مکینیکل انجینئرز سے ہے اور ای ایم ای کے بہت کم افسران تھری سٹار رینک تک پہنچے ہیں۔\nسینیئر صحافی باقر سجاد سید نے بی بی بی سی کو بتایا کہ بطور ڈی جی آئی ایس پی آر تعیناتی سے قبل وہ متعدد جگہوں پر پوسٹ رہے اور آپریشنز کا وسیع تجربہ رکھتے ہیں۔\nآپریشن سندور سے متعلق دی گئی بریفنگ میں شامل دوسری افسر انڈین فضائیہ کی ونگ کمانڈر ویومیکا سنگھ تھیں۔\nویومیکا سنگھ انڈین فضائیہ میں ہیلی کاپٹر پائلٹ ہیں۔ انڈین ذرائع ابلاغ کے مطابق وہ ہمیشہ سے پائلٹ بننا چاہتی تھیں اور اُن کے نام کا مطلب بھی 'آسمان سے جڑنے والی' ہے۔\nویومیکا سنگھ نیشنل کیڈٹ کور یعنی این سی سی سے تعلق رکھتی ہیں اور انھوں نے انجینئرنگ کی تعلیم حاصل کر رکھی ہے۔ انھوں نے سنہ 2019 میں انڈین ایئر فورس کی فلائنگ برانچ میں بطور پائلٹ مستقل کمیشن حاصل کیا تھا۔\nویومیکا سنگھ 2500 گھنٹے سے زیادہ فلائنگ آورز کا تجربہ رکھتی ہیں۔ اور انڈین فضائیہ کے مطابق وہ جموں کشمیر اور شمال مشرقی انڈیا میں مشکل حالات کے دوران فلائنگ کر چکی ہیں۔\nانھوں نے کئی ریسکیو آپریشنز میں بھی اہم کردار ادا کیا ہے جن میں سے ایک آپریشن نومبر 2020 میں اروناچل پردیش میں کیا گیا تھا۔",
        "published_date": "Mon, 12 May 2025 15:47:47 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cpvkz7y294no#0",
        "title": "کوہلی کی ریٹائرمنٹ: آسٹریلیا کو آسٹریلیا میں خاموش کرنے والے انڈین لیجنڈ کی خوب سے خوب تر ہونے کی کہانی",
        "link": "https://www.bbc.com/urdu/articles/cpvkz7y294no",
        "image_url": "https://ichef.bbci.co.uk/news/1024/branded_urdu/480e/live/a13948e0-2f3a-11f0-b26b-ab62c890638b.jpg",
        "article": "’مجھے آسٹریلیا کے خلاف کھیلنا اس لیے پسند ہے کیونکہ ان کے لیے پرسکون رہنا بہت مشکل ہے اور مجھے گراؤنڈ میں تکرار پسند ہے اس سے میرے کھیل میں بہتری آتی ہے اور شاید وہ ابھی تک یہ سبق نہیں سیکھ پائے۔‘\nیہ آسٹریلیا کے خلاف سنہ 2014 ایڈیلیڈ ٹیسٹ کے تیسرے روز کے آخر میں ہونے والی پریس کانفرنس میں وراٹ کوہلی کے الفاظ تھے۔\nکوہلی نے اس موقع پر یہ بھی کہا کہ ’وہ مجھے ایک بگڑا ہوا بچہ پکار رہے تھے اور میں انھیں کہہ رہا تھا کہ ہاں شاید میں ایسا ہی ہوں، مجھے پتا ہے کہ تم لوگ مجھ سے نفرت کرتے ہو لیکن مجھے اس سے کوئی فرق نہیں پڑتا۔‘\nیہ کوہلی کا بطور کپتان پہلا ٹیسٹ میچ تھا اور وہ آسٹریلیا کے پہلی اننگز میں 517 رنز کے جواب میں 115 رنز کی اننگز کھیل چکے تھے تاہم اس روز کی شہ سرخیاں دراصل وراٹ کوہلی اور مچل جانسن کے تکرار کے بارے میں تھیں۔\nکوہلی جب کریز پر آئے تو انھوں نے مچل جانسن کی گیند پر ایک سٹریٹ ڈرائیو کھیلی، جو جانسن نے فیلڈ کرنے کے بعد واپس وکٹوں کی جانب پھینکی لیکن یہ وراٹ کو لگ گئی۔\nمچل جانسن نے بعد میں کہا کہ انھوں نے رن آؤٹ کرنے کی نیت سے ایسا کیا اور کوہلی کو گیند مارنا ان کا مقصد ہرگز نہیں تھا تاہم کوہلی کو یہ بات بالکل پسند نہیں آئی اور پورے میچ کے دوران ان کا اور جانسن کا تکرار چلتا رہا۔\n’مجھے بہت برا لگا جب اس نے مجھے بال ماری اور میں نے اسے بتا دیا کہ ایسے نہیں چلے گا، اگلی مرتبہ وکٹوں کو مارنے کی کوشش کرنا، میرے جسم کو نہیں۔‘\n'میں گراؤنڈ میں کسی کی غیر ضروری باتیں سننے نہیں جاتا، میں کرکٹ کھیلنے جاتا ہوں اور مجھے خود پر پورا اعتماد ہوتا ہے۔ اگر کوئی میری عزت نہ کرے تو میں کسی کی بغیر کسی وجہ کے عزت نہیں کر سکتا۔'\nانڈیا کے کسی بھی کپتان نے آسٹریلیا میں جا کر مخصوص آسٹریلوی ’سلیجنگ‘ کا جواب اتنے پرزور انداز میں نہیں دیا تھا اور شاید بطور کرکٹر یہی وراٹ کوہلی کی پہچان بھی ہے: غیر ملکی دوروں پر جا کر وہ کرنا جو ان سے پہلے کسی انڈین کھلاڑی نے نہیں کیا اور بطور کپتان ان کا اوورسیز ریکارڈ اس بات کی گواہی بھی دیتا ہے۔\nوراٹ کوہلی نے ٹیسٹ کرکٹ سے ریٹائرمنٹ کا اعلان کر دیا ہے۔ کوہلی نے 123 ٹیسٹ میچ کھیلے ہیں جن میں 210 اننگز میں 46.85 کی اوسط سے 9230 رنز بنائے ہیں۔ ان کا سب سے زیادہ سکور 254 رنز (ناٹ آؤٹ) ہے۔\nانھوں نے ٹیسٹ کرکٹ میں 30 سنچریاں اور 31 نصف سنچریاں سکور کی ہیں۔ وراٹ کوہلی کی جانب سے ریٹائرمنٹ کا اعلان انگلینڈ کے خلاف پانچ ٹیسٹ میچوں کی سیریز سے ایک مہینہ قبل آیا ہے۔\nعام طور پر جتنی بھی ٹیمیں آسٹریلیا جاتی ہیں ان کی شکست کا ایک مخصوص انداز ہوتا ہے یعنی آسٹریلوی بلے باز ایک بڑا ٹوٹل بناتے ہیں اور پھر ان کے بولر شارٹ پچ بولنگ کے ذریعے بلے بازوں کو پریشان کرتے ہیں۔\nجو بیٹسمین کچھ دیر ٹک جائے اسے 'سلیج' کیا جاتا ہے یعنی مختلف باتوں کے ذریعے اسے ورغلانے کی کوشش کی جاتی ہے اور پھر بھاری مارجن سے فتح حاصل کرنے کے بعد سیریز کے باقی میچوں میں وہ ٹیم سنبھل نہیں پاتی۔\nعموماً پاکستانی اور سری لنکن ٹیموں کے ساتھ تو یہی ہوتا آیا ہے لیکن انڈیا کی ٹیم کے بلے باز عموماً اپنی بہتر تکنیک کے باعث آسٹریلیا میں بڑے سکور کرتے آئے ہیں تاہم کسی بھی کپتان یا بلے باز نے آسٹریلوی ٹیم کو گراؤنڈ اور گراؤنڈ سے باہر ایسے جواب نہیں دیا جیسے وراٹ کوہلی نے دیتے آئے ہیں۔\nاپنے ایک انٹرویو میں وہ یہ بھی کہہ چکے ہیں کہ 'برصغیر کے ایک کھلاڑی، یا ایک انڈین کھلاڑی کی حیثیت سے عام خیال یہ رہا ہے کہ ہمیں اس طرح بات نہیں کرنی چاہیے۔ مجھے اس بات کی سمجھ نہیں آتی، اگر ایک ٹیم ذہنی طور پر آپ کو دباؤ میں ڈال رہی ہے تو ہمیں بھی اس کا جواب دینا چاہیے۔'\nلیکن یہی وراٹ کوہلی اس ٹیسٹ میچ سے قبل آسٹریلوی بیٹسمین فلپ ہیوجز کی آخری رسومات میں شرکت کرنے بھی گئے تھے اور سنہ 2019 کے ورلڈ کپ میں جب انڈیا اور آسٹریلیا مدِ مقابل تھے تو انھوں نے گراؤنڈ میں موجود مداحوں کو پابندی سے واپس آنے والے سٹیو سمتھ کے خلاف ہلڑ بازی سے منع کیا تھا اور اس پر سمتھ سے معافی بھی مانگی تھی۔\n'اگر یہ میرے ساتھ ہوتا تو مجھے بھی برا لگتا اور آپ کبھی بھی کسی کے ساتھ ایسا ہوتا نہیں دیکھنا چاہتے اس لیے میں نے ان سے معافی مانگی۔'\nآسٹریلیا کو آسٹریلیا میں خاموش کرنے والے وراٹ کوہلی کی کہانی دراصل ایک نوجوان کی اپنے آپ کو بہتر سے بہتر کرنے کی لگن پر مبنی ہے۔\nان کی پہچان صرف ان کی بیٹنگ ہی نہیں بلکہ ان خود اعتمادی بھی ہے جس کی بدولت وہ انڈین کرکٹ کے لیے وہ کچھ کر پائے ہیں جو ان سے پہلے کوئی نہیں کر پایا اور ان کا مزاج ایسا ہے کہ ان سے نفرت کرنے والے بھی ان سے محبت کیے بنا نہیں رہ پاتے۔\nوراٹ کوہلی کی پیدائش انڈیا کے دارالحکومت دہلی میں ہوئی اور انھوں نے آغاز میں اپنی ساری کرکٹ دہلی میں ہی کھیلی اور انڈیا کے یوتھ کرکٹ ڈھانچے میں اپنی پہچان بنائی۔\nانٹرنیشنل کرکٹ میں مقبولیت سے پہلے ہی وراٹ کوہلی کا نام مختلف وجوہات کی بنا پر خبروں کی ذینت بنتا رہا۔ ایک وجہ تو ایک نوجوان سٹائلش بلے باز کی رنز بنانے کی بھوک تھی اور انھیں تب سے ہی انڈیا کے مستقبل کا ستارہ قرار دیا جا رہا تھا۔\nلیکن دوسری وجہ یہ تھی کہ وہ دسمبر 2006 میں دہلی کی طرف سے رانجی ٹرافی کے ایک میچ میں اس وقت بیٹنگ کرنے کے لیے گراؤنڈ میں آئے جب گذشتہ روز ان کے والد کی وفات ہو چکی تھی۔\nکوہلی کی ٹیم کو فالو آن کا خطرہ تھا اور انھوں نے اپنی اننگز 40 ناٹ آؤٹ پر دوبارہ شروع کی اور 90 رنز بنا کر آؤٹ ہونے کے فوراً بعد وہ اپنے والد کی آخری رسومات میں شرکت کے لیے چلے گئے تاہم ان کے اس عمل سے بہت چھوٹی عمر میں ہی ان کی کرکٹ سے محبت، ذہنی پختگی اور ذمہ داری کا احساس عیاں ہو گیا تھا۔\nکوہلی کے بقول 'میں نے اپنے کوچ کو کال کی اور کہا کہ میں صبح کھیلنا چاہتا ہوں کیونکہ میرے لیے ایک کرکٹ میچ کو مکمل نہ کرنا ایک گناہ جیسا ہے۔'\n'اس لمحے نے مجھے بطور انسان تبدیل کر دیا۔ میری زندگی میں اس کھیل کی اہمیت بہت زیادہ ہے۔'\nکوہلی انڈین ڈومیسٹک سیزن میں رنز سکور کرتے رہے اور پھر سنہ 2008 میں جب انڈیا نے انڈر 19 ورلڈ کپ جیتا تو کوہلی ہی اس ٹیم کی کپتانی کر رہے تھے۔\nاس کے بعد سے کوہلی نے کبھی پیچھے مڑ کر نہیں دیکھا۔ ون ڈے، ٹیسٹ اور ٹی ٹوئنٹی میچوں میں کوہلی کی بیٹنگ اوسط 50 رنز سے اوپر کی ہے۔ وہ اب تک 23 ہزار سے زیادہ انٹرنیشنل رنز بنا چکے ہیں جس میں 70 سنچریاں اور 118 نصف سنچریاں شامل ہیں۔\nان کی عمر اس وقت 33 سال ہے اور ان کی فٹنس لاجواب ہے، اس لیے آنے والے دنوں میں وہ مزید کتنے ریکارڈ توڑیں اس کا اندازہ آپ خود ہی لگا سکتے ہیں لیکن وراٹ کوہلی آج سے نو سال پہلے تک اتنے فٹ نہیں تھے جتنے آج ہیں، ہاں وہ اس وقت بھی ایک بہترین بلے باز تھے لیکن ان کا بلا اتنے تسلسل سے رنز نہیں اگلتا تھا۔ تو پھر سنہ 2012 میں کیا تبدیل ہوا؟\nسنہ 2012 میں وراٹ کوہلی کی وہ اننگز تو کوئی پاکستانی نہیں بھول پائے گا جب انھوں نے ایشیا کپ کے ایک میچ میں سعید اجمل اور شاہد آفریدی جیسے بولروں کے خلاف بنگلہ دیش میں 330 رنز کے ہدف کا تعاقب کرتے ہوئے 183 رنز کی ناقابلِ تسخیر اننگز کھیلی تھی۔\nاس سے پہلے کوہلی آسٹریلیا میں ٹیسٹ میچوں میں ایک سنچری بھی سکور کر چکے تھے جب سنجے منجریکر سمیت اکثر ناقدین نے انھیں ٹیسٹ ٹیم سے نکالنے کی بات کی تھی اور شاید وہ میچ بھی کرکٹ کا کوئی مداح نہ بھول پائے جب انڈیا کو کامن ویلتھ بینک سیریز کے فائنل تک پہنچنے کے لیے 40 اووروں میں سری لنکا کے خلاف 321 رنز بنانے تھے اور وراٹ کوہلی کی 86 گیندوں پر 133 رنز کی اننگز کی بدولت انڈیا یہ ہدف 37ویں اوور میں ہی پورا کرنے میں کامیاب ہو گیا تھا۔\nایسے میں کوہلی جب آئی پی ایل کا سیزن کھیلے تو ہر کوئی ان سے بہترین کارکردگی کی امید کر رہا تھا لیکن اس کے برعکس وہ بری طرح ناکام ہوئے۔\nکوہلی نے دی کرکٹ منتھلی نامی جریدے کو انٹرویو دیتے ہوئے کہا کہ 'آپ اپنی زندگی میں ایسے مرحلوں سے گزرتے ہیں جب آپ نے یہ فیصلہ کرنا ہوتا ہے کہ کیا آپ معمولی انسان ہی رہنا چاہتے ہیں، کیا آپ بطور کھلاڑی کبھی کبھی ہی پرفارم کرنا چاہتے ہیں، کیا آپ ایک ایورج کرکٹر ہی بننا چاہتے ہیں؟ یا آپ دنیا کے بہترین کھلاڑیوں میں سے ایک بننے کی کوشش کرنا چاہتے ہیں، تسلسل کے ساتھ رنز کرنا چاہتے ہیں اور اپنے کریئر کو نئی بلندیوں تک لے جانا چاہتے ہیں۔'\nوہ کہتے ہیں کہ 'اس آئی پی ایل کے بعد میں نے اپنے آپ کو آئینے میں دیکھا اور کہا کہ تم اگر ایک انٹرنیشنل کرکٹر ہو تو تم ایسے نہیں دکھ سکتے۔ تمھیں کچھ کرنا ہو گا۔'\nاس آئی پی ایل کے بعد وراٹ کوہلی نے آٹھ ماہ میں 11 کلو وزن کم کیا۔ 'میرا وزن اس وقت 84 کلو تھا، جو کم ہو کر 73 کلو ہوا۔ مجھ میں مزید پھرتی آنے لگی، مجھے بیٹنگ کے دوران زیادہ وقت ملنے لگا اور اس کے بعد سے میرا کھیل مکمل طور پر تبدیل ہو گیا۔'",
        "published_date": "Mon, 12 May 2025 13:56:11 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c3wdqd3w14vo#0",
        "title": "’پاکستانی عوام بھائیوں کی طرح ہیں‘: کیا انڈیا کے ’آپریشن سندور‘ کے بعد ترکی نے پاکستان کا ساتھ دیا؟",
        "link": "https://www.bbc.com/urdu/articles/c3wdqd3w14vo",
        "image_url": "https://ichef.bbci.co.uk/news/1024/branded_urdu/2e98/live/15660450-2f28-11f0-8f57-b7237f6a66e6.png",
        "article": "سنیچر کو انڈیا اور پاکستان نے جنگ بندی کا اعلان تو کر دیا لیکن دونوں ممالک کی جانب سے جنگ بندی کی خلاف ورزیوں کا الزام لگایا جا رہا ہے۔\nانڈیا پاکستان کے درمیان جاری کشیدگی میں اگر ترکی کھل کر پاکستان کے ساتھ نظر آیا تو وہیں انڈیا کے ساتھ اسرائیل کھڑا نظر آیا۔\nبہرحال جنگ بندی کے اعلان کے بعد ترکی نے اس فیصلے کا خیر مقدم کرتے ہوئے کہا ہے کہ دونوں ممالک کو براہِ راست اور صحت مندانہ بات چیت کے لیے اس موقعے کا استعمال کرنا چاہیے۔\nاگرچہ دنیا کے بیشتر ممالک حالیہ کشیدگی کے دوران غیر جانبدار نظر آئے وہیں ترکی اور اسرائیل کھل کر اپنی پسند کے فریق کے ساتھ نظر آئے۔\nانڈیا نے جمعہ کو کہا تھا کہ پاکستان ڈرون حملوں کے لیے ترکی کے ساختہ ڈرونز استعمال کر رہا ہے جبکہ پاکستان نے کہا تھا کہ انڈیا اسرائیلی ڈرون سے حملہ کر رہا ہے۔\nترکی کے صدر رجب طیب اردوغان نے جمعرات کو کہا کہ ’پاکستانی عوام بھائیوں کی طرح ہیں اور اللہ سے ان کے لیے دعاگو ہوں۔‘\nترک فضائیہ کا سی-130 جیٹ رواں ہفتے پاکستان میں اترا۔ تاہم ترکی نے لینڈنگ کا سبب ایندھن بھرنا بتایا۔ اس کے علاوہ ترکی کا ایک جنگی جہاز گذشتہ ہفتے کراچی کے بندرگاہ پر نظر آیا جسے ترکی نے باہمی خیر سگالی کا نام دیا۔\nگذشتہ جمعے کو انڈین فوج نے کہا تھا کہ جمعرات کو انڈیا کے مختلف شہروں پر حملہ کرنے کے لیے پاکستان نے 300 سے 400 ترک ساختہ ڈرونز کا استعمال کیا۔\nانڈیا اور ترکی کے تعلقات میں تلخی کا اندازہ اس حقیقت سے بھی لگایا جا سکتا ہے کہ بی جے پی کے رہنما نریندر مودی نے وزیر اعظم بننے کے بعد کبھی ترکی کا دورہ نہیں کیا۔\nہم نے سعودی عرب میں انڈیا کے سابق سفیر تلمیذ احمد سے پوچھا کہ ترکی پاکستان کی کھل کر مدد کیوں کر رہا ہے؟\nتلمیذ احمد کہتے ہیں کہ ’ترکی کی پاکستان کے ساتھ اسلام کی بنیاد پر نظریاتی قربت ہے۔ اس کے علاوہ ترکی اور پاکستان سرد جنگ میں امریکہ کے شراکت دار تھے۔ سکیورٹی کے میدان میں ان کے درمیان تعاون بہت گہرا رہا ہے۔ بہت سے پاکستانی جرنیلوں کے ترکی سے ذاتی تعلقات رہے ہیں۔ دونوں ممالک کے درمیان دفاعی تعاون میں نمایاں اضافہ ہوا ہے۔\n’میرے خیال میں اردوغان پاکستان کے ساتھ پرانے تعلقات کو مزید مضبوط کر رہے ہیں۔ انھوں نے خود کو ایک اسلام پسند رہنما کے طور پر بھی پیش کیا ہے اور اسلامی چیزوں کو اہمیت دیتے ہیں۔ اردوغان اکثر کشمیر کا مسئلہ اٹھاتے ہیں اور اسے امت مسلمہ کے مسئلہ کے طور پر پیش کرتے ہیں۔ ترکی نے واضح کیا ہے کہ وہ پاکستان کے ساتھ کھڑا ہے۔‘\nتلمیذ احمد نے مزید کہا: ’دلچسپ بات یہ ہے کہ مشرق وسطیٰ میں دو اہم طاقتیں ہیں جن میں ترکی مکمل طور پر پاکستان کے ساتھ کھڑا نظر آتا ہے اور اسرائیل انڈیا کے ساتھ ہے۔ ترکی اور پاکستان کے تعلقات میں اسلام کی دستک اردوغان کے اقتدار میں آنے کے بعد ہوئی ہے یعنی دونوں ممالک کے تعلقات سنہ 1950 سے گہرے ہیں لیکن مذہب نے اردوغان کے اقتدار میں آنے کے بعد جگہ لی ہے اور اب اس کا بڑا عمل دخل نظر آتا ہے۔‘\nکیا صرف مذہب اور نظریے کی قربت کی وجہ سے دو ملکوں کے تعلقات بغیر کسی فائدے کے جاری رہ سکتے ہیں؟ جب یہی سوال متحدہ عرب امارات اور مصر میں انڈیا کے سفیر رہنے والے نودیپ سوری سے پوچھا گیا تو انھوں نے کہا: ’ترکی اور پاکستان کے درمیان نہ صرف نظریاتی قربت ہے بلکہ ترکی اور پاکستان کے درمیان دفاعی روابط بھی ہیں۔‘\n’اس سے ترکی اسلامی دنیا میں یہ دکھانے کی کوشش کرے گا کہ وہ ایک اسلامی ملک پاکستان کے ساتھ کھڑا ہے۔ ترکی ایک طویل عرصے سے عالم اسلام کی قیادت کا خواہش مند رہا ہے لیکن اسے سعودی عرب کی جانب سے چیلنج کا سامنا ہے۔‘\nخیال رہے کہ کہ پاکستان اور ترکی کے درمیان دفاعی ایکسرسائز اتاترک گذشتہ کئی سال سے جاری ہے۔ فروری 2025 میں دونوں ممالک کی افواج درمیان اتاترک 8 فوجی ایکسرائز کا انعقاد ہوا تھا۔ پاکستان جن میں ممالک سے ڈرونز برآمد کرتا ہے ان میں ترکی بھی شامل ہے۔\nاس بارے میں بات کرتے ہوئے سابق سیکریٹری خارجہ شمشاد احمد نے بی بی سی اردو کے عمیر سلیمی کو بتایا کہ ’پاکستان اور ترکی کے درمیان تاریخی اعتبار سے برادرانہ تعلقات رہے ہیں جو محض دفاعی شعبے تک محدود نہیں۔‘\nوہ کہتے ہیں کہ ’ماضی میں بھی ترکی اور پاکستان نے ہر طریقے سے ایک دوسرے کی مدد کی کوشش کی ہے۔‘\nایک سوال کا جواب دیتے ہوئے انھوں نے اپنی رائے دی کہ ’اگر انڈیا نے پاکستان کے خلاف اسرائیلی ڈرونز استعمال کیے ہیں اور جواب میں پاکستان نے 'چاہے ترکی کے ڈرون استعمال کیے، چاہے کہیں سے بھی لیے یا خود بنائے تو کون سی آفت آ گئی۔‘\nان کا الزام تھا کہ ڈرونز کے ذریعے سرحد پار دراندازی کی کوششیں پہلے انڈیا کی طرف سے شروع ہوئیں جس کے بعد پاکستان نے جوابی کارروائی کی۔\nشمشاد احمد نے مزید بتایا کہ ’اگر پاکستان نے اپنے پاس موجود جدید ہتھیار جوابی کارروائی کے لیے استعمال کیے، خواہ وہ کہیں سے بھی حاصل کیے گئے ہوں یا خود بنائے ہوں، اس میں حیرانی کی بات نہیں ہونی چاہیے۔‘\nسعودی عرب کے پاس مکہ اور مدینہ کی مقدس سرزمین ہے جبکہ ترکی کے پاس سلطنت عثمانیہ کی تاریخی وراثت ہے۔ اسلامی تعاون تنظیم (او آئی سی) پر سعودی عرب کا غلبہ ہے جبکہ اردوغان نے ایک ایسی تنظیم بنانے کی کوشش کی تھی جو ان کی خواہشات کے مطابق کام کرے۔\nاس کے لیے اردوغان نے دسمبر 2019 میں ملائیشیا، ایران اور پاکستان کے ساتھ مل کر پہل کی لیکن سعودی عرب نے پاکستان کو روک دیا۔ پاکستان ترکی کے ساتھ صرف اس حد تک تعاون کرتا ہے جو سعودی عرب کے لیے قابل قبول ہو۔\nاسلامی یا مسلم اکثریتی ممالک میں پاکستان واحد ایٹمی طاقت ہے۔ ایسے میں عالم اسلام میں اس کی اہمیت بڑھ جاتی ہے۔ \nتلمیذ احمد کا ماننا ہے کہ ترکی کا پاکستان کے ساتھ پہلے ہی فوجی تعاون تھا لیکن اب مذہبی پہلو بھی شامل ہو گیا ہے۔\nتلمیذ احمد کہتے ہیں کہ ’اسلام کو ایک موقع پرست نعرے کے طور پر استعمال کیا جاتا ہے۔ جب فائدے کی بات آتی ہے تو اسلام کا ذکر کرتے ہیں۔ جب جغرافیائی سیاست میں اپنے مفادات کی بات آتی ہے تو اسلام پس منظر میں چلا جاتا ہے۔ \n’میرے خیال میں ترکی کی اسلام میں گہری دلچسپی ہے۔ ترکی مغربی ایشیا میں سلطنت عثمانیہ کی طرح غلبہ حاصل کرنا چاہتا ہے۔ یہ اس کی بنیادی خواہش ہے اور اسی خواہش کے تحت ترکی پاکستان کو ایک اہم اتحادی کے طور پر دیکھتا ہے۔‘\nکیا ترکی کا پاکستان کے ساتھ اتحاد انڈیا کے لیے دھچکا ہے؟ تلمیذ احمد کہتے ہیں کہ ’ترکی نے کبھی بھی انڈیا کے ساتھ ہمدردی نہیں دکھائی۔ ترکی ہمیشہ کشمیر کے معاملے پر انڈیا کو ناراض کرتا رہا ہے۔ \n’مشرق وسطیٰ اور خلیج میں انڈیا کے مفادات اسرائیل، سعودی عرب، قطر، متحدہ عرب امارات اور ایران سے جڑے ہوئے ہیں۔ ان ممالک کے ساتھ انڈیا کے تعلقات میں کافی گرم جوشی ہے۔‘\nتلمیذ احمد کا کہنا ہے کہ ’سعودی عرب پاکستان اور انڈیا دونوں کے لیے اہم ہے۔ سعودی عرب ماضی میں کئی بار پاکستان کو معاشی بحران سے نکال چکا ہے۔ ترکی نے کبھی بھی پاکستان کی اس حد تک مدد نہیں کی جتنی سعودی عرب نے کی ہے۔\nسعودی عرب بھی جانتا ہے کہ وہ پاکستان کے لیے کتنا اہم ہے۔ سعودی عرب کے انڈیا کے ساتھ بھی بہت وسیع تعلقات ہیں اور اس میں بہت سی چیزیں شامل ہیں۔ ‘\nتلمیذ احمد کا کہنا ہے کہ ’سعودی عرب اور انڈیا کے تعلقات میں ایک چیز غائب ہے اور شاید انڈیا اس میں کبھی شامل نہیں ہو گا اور وہ بات یہ ہے کہ ہم نے سعودی عرب کی سلامتی کی کوئی ضمانت نہیں دی۔‘\nنودیپ سوری ترکی اور پاکستان کے درمیان کی دوستی کو زیادہ اہمیت نہیں دیتے۔ وہ کہتے ہیں کہ ’دنیا بھر میں تقریباً 200 ممالک ہیں اور ان میں ترکی کے پاکستان کے ساتھ تعلق کو انڈیا کے لیے کسی بڑے صدمے کے طور پر نہیں دیکھا جا سکتا۔ اردوغان کا اسلام کے حوالے سے ایک موقف ہے اور وہ اپنی اس پوزیشن پر قائم ہیں۔‘\nاسلامی ممالک کی تنظیم (او آئی سی) نے دونوں ممالک سے کشیدگی کم کرنے کی اپیل کی تھی لیکن مسئلہ کشمیر پر پاکستان کی حمایت کی۔ \nبدھ کو جب انڈیا نے پاکستان میں فوجی کارروائی کی تو او آئی سی نے ایک بیان جاری کرتے ہوئے تشویش کا اظہار کیا اور کہا کہ انڈیا کی جانب سے پاکستان پر لگائے گئے الزامات کے شواہد نہیں ہیں۔ او آئی سی نے کشمیر کو دونوں ممالک کے درمیان ایک اہم مسئلہ قرار دیا۔\nترکی اور پاکستان کے درمیان بین الاقوامی سطح پر کئی دہائیوں سے اتحاد واضح طور پر نظر آ رہا ہے۔ دونوں ممالک ایک دوسرے کے اندرونی معاملات پر ایک دوسرے کا ساتھ دیتے رہے ہیں۔ آذربائیجان کے حوالے سے بھی دونوں ممالک کے درمیان قربت پائی جاتی ہے۔\nترکی، پاکستان اور آذربائیجان کی دوستی آرمینیا کو گراں گزرتی ہے۔ پاکستان دنیا کا واحد ملک ہے جس نے آرمینیا کو خودمختار ملک تسلیم نہیں کیا ہے۔\nآذربائیجان متنازع علاقے نگورنو کاراباخ پر دعویٰ کرتا ہے اور پاکستان بھی اس کی حمایت کرتا ہے۔ ترکی کا بھی اس معاملے میں یہی مؤقف ہے۔ بدلے میں ترکی کشمیر پر پاکستان کی حمایت کرتا ہے۔\nفروری سنہ 2020 میں جب ترکی کے صدر رجب طیب اردوغان نے پاکستان کا دورہ کیا تو پاکستانی وزیر اعظم عمران خان نے ایک مشترکہ پریس کانفرنس میں فخر سے کہا کہ ترکوں نے 600 سال تک انڈیا پر حکومت کی۔\nعمران خان نے کہا کہ ’ہم سب آپ کی آمد سے خوش ہیں کیونکہ ہماری قوم سمجھتی ہے کہ ہمارے ترکی کے ساتھ صدیوں پرانے تعلقات ہیں، ترکوں نے ہندوستان پر 600 سال تک حکومت کی۔‘ متعدد مؤرخین کی جانب سے اس دعوے پر سوالات اٹھائے گئے تھے۔\nسنہ 1980 کی دہائی میں پاکستان میں برسرِاقتدار فوجی آمر ضیاالحق نے کہا تھا کہ ’پاکستان ایک نظریاتی ریاست ہے، اگر آپ اسلام کو پاکستان سے نکال کر ایک سیکولر ریاست بنا دیں گے تو یہ بکھر جائے گی۔‘ \nترکی اور پاکستان کے درمیان کی قربت کو اسی نظریاتی تناظر میں بھی دیکھا جاتا ہے۔",
        "published_date": "Mon, 12 May 2025 12:11:40 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cded7ry22yjo#0",
        "title": "سائنسدانوں کو حیران کرنے والے عجیب خلائی دھماکے جو بہت سے سربستہ رازوں سے پردہ اٹھا سکتے ہیں",
        "link": "https://www.bbc.com/urdu/articles/cded7ry22yjo",
        "image_url": "https://ichef.bbci.co.uk/news/1024/branded_urdu/720b/live/789ad3c0-2f05-11f0-8ff1-59f5dcf8e9f5.jpg",
        "article": "ماہرینِ فلکیات نے حال ہی میں کچھ عجیب و نایاب دھماکوں میں سے تقریباً درجن بھر دھماکوں کا مشاہدہ کیا ہے اور اس کے ساتھ ہی ان کے ذہن میں یہ سوالات کوند رہے ہیں کہ کیا یہ کسی خاص قسم کے بلیک ہول کی علامات ہو سکتے ہیں؟\nماہرینِ فلکیات نے پہلے کبھی ایسا منظر نہیں دیکھا تھا کہ دور خلا کی گہرائیوں میں کوئی بہت بڑی چیز دھماکے سے پھٹی ہو۔ زمین پر نصب دوربینوں نے سنہ 2018 میں پہلی بار ایک انتہائی روشن اور غیرمعمولی دھماکے کا مشاہدہ کیا جو کہ 20 کروڑ نوری سال کے فاصلے پر پیش آیا تھا۔\nیہ دھماکہ حیرت انگیز تیزی کے ساتھ انتہائی روشن نظر آیا، یہ روشنی اس قدر زیادہ تھی کہ کوئی عام ستارے کا دھماکہ یعنی سپرنووا اس کا مقابلہ نہیں کر سکتا تھا۔ اس کے بعد وہ غائب ہو گيا۔ اس دھماکے کو اس کے عجیب و غریب کوائف کے لیے ’اے ٹی 2018 کاؤ‘ کا نام دیا گيا لیکن پھر بعد میں اسے زیادہ سادہ نام 'دی کاؤ' یا گاؤ سے پکارا جانے لگا۔\nاس روشن وقوعے کے بعد ماہرینِ فلکیات نے کائنات میں مزید کچھ اور ایسے ہی روشن دھماکوں کا مشاہدہ کیا۔ ان دھماکوں کو برائٹ فاسٹ بلیو آپٹیکل ٹرانزیئنٹس (ایل ایف بوٹس) کے طور پر بیان کیا گیا۔ ان سب دھماکوں میں ایک جیسی خصوصیات نظر آئیں۔\nنیویارک کی کارنیل یونیورسٹی میں ماہر فلکیات اینا ہو کہتی ہیں کہ ’یہ سب انتہائی روشن ہیں یعنی ’ایل ایف بوٹ‘ کے یہ لومینس ہیں۔ یہ نیلے رنگ کے اس لیے ہیں کہ یہ انتہائی زیادہ درجہ حرارت کا نتیجہ ہیں جو کہ 40 ہزار ڈگری سینٹی گریڈ کے آس پاس ہیں اور اس کی وجہ سے روشن نیلے سپیکٹرم کی جانب دیکھے جاتے ہیں۔‘\nاسے ’بوٹ‘ کے ’بی‘ یعنی بلیو یا نیلے سے تعبیر کیا گيا ہے۔ اسی طرح ’ایل ایف بوٹ‘ مخفف کا ’او‘ اور ’ٹی‘ اس بات کی نشاندہی کرتے ہیں کہ یہ دھماکے قابلِ دید (اوپٹیکل) اور عارضی (ٹرانزیئنٹ) ہوتے ہیں۔\nابتدا میں سائنسدانوں کا خیال تھا کہ یہ ایل ایف بوٹس شاید ناکام سپرنووا ہوں یعنی ایسے ستارے ہیں جو پھٹنے کی کوشش کرتے ہیں لیکن پھٹ کر باہر نکلنے کے بجائے پھٹ کر خود میں ہی سما جاتے ہیں اور ان کے مرکز میں بلیک ہول بن جاتا ہے جو ستارے کو اندر ہی اندر نگل لیتا ہے۔\nمگر اب ایک اور نظریہ مقبول ہو رہا ہےکہ یہ ’کاؤ فلیئرز‘ اس وقت پیدا ہوتے ہیں جب ایک خاص قسم کے درمیانے حجم کے بلیک ہول، جنھیں درمیانے درجے کے حجم کا بلیک ہول کہا جاتا ہے، کسی قریبی ستارے کو نگل لیتے ہیں۔\nنومبر سنہ 2024 میں شائع ہونے والے ایک تحقیقی مقالے نے اس نظریے کی حمایت میں شواہد فراہم کیے۔\nلیورپول کی جان مورز یونیورسٹی میں ماہر فلکیات ڈینیئل پارلے کہتے ہیں کہ ’ماہرین کا عمومی رجحان اب اس نظریے کو قبول کرنے کی جانب مائل ہو رہا ہے۔‘\nاگر یہ نظریہ درست ثابت ہوتا ہے تو یہ بلیک ہول کی ایک ایسی قسم کے وجود کے شواہد فراہم کر سکتا ہے جو اب تک صرف قیاس کی حد تک وجود رکھتا ہے۔ یہ وہ کڑی ہے جو کائنات کے سب سے چھوٹے بلیک ہولز کو سب سے بڑے بلیک ہولز اور ممکنہ طور پر ’ڈارک میٹر‘ کے سربستہ رازوں کے بارے میں بھی کچھ انکشاف کر سکتے ہیں۔\nاصل کاؤ فلیئر دھماکے کو سب سے پہلے ایک روبوٹک سروے سسٹم نے سنہ 2018 میں دریافت کیا جو کہ زمین پر موجود دوربینوں کے ذریعے خلا کا مشاہدہ کرتا ہے۔ اس سسٹم کا نام ایسٹرائیڈ ٹریسٹریل-امپیکٹ لاسٹ الرٹ سسٹم (ایٹلس) ہے۔\nاس سسٹم نے اس دھماکے کو ایک ایسی کہکشاں میں ہوتے ہوئے دیکھا جو زمین سے تقریباً 20 کروڑ نوری سال کے فاصلے پر واقع ہے۔ یہ دھماکہ عام سپرنووا سے 100 گنا زیادہ روشن تھا اور چند ہی دنوں میں ختم ہو گیا، حالانکہ عام سپرنووا ہفتوں یا مہینوں تک روشن رہتا ہے۔\nبرطانیہ کی یونیورسٹی آف شیفیلڈ کے سائنسدانوں کے مطابق اس دھماکے کی ساخت بھی عجیب و غریب تھی اور نسبتاً چپٹی تھی۔\nبہرحال پہلے مشاہدے کے بعد سے ماہرینِ فلکیات نے ایسے تقریباً درجن بھر دھماکوں کا سراغ لگایا ہے۔ \nان میں سے بیشتر کو حیوانات سے متعلق عرفی نام دیے گئے ہیں اور یہ نام ان کو تلاش کرنے والے بے ترتیب انداز میں دیے جاتے ہیں۔ جیسے سنہ 2018 میں نظر آنے والے دھماکے کو 'زیڈ ٹی ایف 18 اے بی سی کے ڈبلیو ایل اے' کو کوالا کہا گیا۔ \nاسی طرح سنہ 2020 میں نظر آنے والے 'زیڈ ٹی ایف 20 اے سی آئیجی ایم ای ایل' کو 'کیمل' یعنی اونٹ کا نام دیا گیا۔ \nاسی طرح سنہ 2022 میں دیکھے جانے والے 'اے ٹی 2022 ٹی ایس ڈی' کو تسمانیہ ڈیول کا نام دیا گیا اور 2023 میں دیکھے جانے والے ’اے ٹی ا2023 ایف ایچ این‘ کو ’فنچ‘ ایک گانے والی چڑیا یا 'فان' ہرن کے بچے کا نام دیا گیا۔\nماہرین فلکیات اس قسم کے وقوعے کا مشاہدہ کرنے کے لیے زیادہ سے زیادہ ٹیلسکوپ کے سرویز کا استعمال کر رہے ہیں۔ جب کبھی ایسا کوئی دھماکہ ظاہر ہوتا ہے تو ماہرینِ فلکیات اپنے 'ایسٹرنومرز ٹیلیگرام' کے ذریعے باقی ماہرین کو آگاہ کرتے ہیں تاکہ دیگر ماہرین اپنی اپنی دوربینیں فوراً اس کی طرف متوجہ کریں اور اس کا مزید تفصیل سے مشاہدہ کر سکیں۔\nنومبر سنہ 2024 میں اینا ہو اور پارلے نے ایک اور نیا 'ایل ایف بوٹ' دریافت کیا جسے 'اے ٹی 2024 ڈبلیو پی پی' کا نام دیا گیا، مگر اسے ابھی تک کوئی عرفی نام نہیں دیا گیا ہے۔ اینا ہو کہتی ہیں کہ 'ہم اسے دی واسپ (بھڑ) کا نام دینا چاہ رہے ہیں۔\nاینا ہو کہتی ہیں یہ دھماکہ اس لحاظ سے خاص تھا کہ یہ 'گاؤ' کے بعد سب سے زیادہ روشن ایل ایف بوٹ تھا۔ اسے روشنی پھوٹنے کی ابتدائی حالت میں ہی دریافت کر لیا گیا جس کی وجہ سے سائنسدانوں نے ہبل ٹیلیسکوپ سمیت متعدد دوربینوں سے اس کا مشاہدہ کیا تاکہ اس کے بارے میں زیادہ سے زیادہ معلومات حاصل کر سکیں۔\nپارلے کہتے ہیں کہ 'گاؤ کے بعد سے یہ سب سے اچھا مشاہدہ تھا۔'\nابتدائی مشاہدات سے معلوم ہوتا ہے کہ واسپ یا بھڑ کسی ناکام سپرنووا کا نتیجہ نہیں تھا، کیونکہ اس میں وہ علامات موجود نہیں تھیں جو اس طرح کے عمل میں پیدا ہوتی ہیں یعنی اصولی طور پر ایسی صورت میں کوئی ستار پھٹ کے باہر نکلنے کے بجائے اپنے آپ میں ہی ضم ہو جاتا ہے۔ ستارے کے اندر ایک بلیک ہول یا گھنا نیوٹرون بنتا ہے اور ستارے کی پرت سے شعائيں پھوٹ پڑتی ہیں اور اس سے وہ چیز پیدا ہوتی ہے جسے ہم سینٹرل انجن کہتے ہیں۔ زمین سے دیکھنے پر ایسا ہی معلوم ہوتا ہے۔ اور گاؤ کے معاملے میں بھی ایسا ہی نظر آيا تھا۔\nپارلے کا کہنا ہے کہ لیکن واسپ میں دھماکے کے بعد سائنسدانوں کی امید کے برعکس کسی بھی قسم کے مادے کے بہہ نکلنے کے شواہد نہیں ملے۔ تاہم پارلے کہتے ہیں کہ یہ نتائج ابتدائی ہیں: 'ہم اب بھی ڈیٹا کا تجزیہ کر رہے ہیں۔'\nستمبر 2024 میں نیدرلینڈز انسٹیٹیوٹ فار سپیس ریسرچ کے ژینگ کاؤ اور ان کے ساتھیوں نے پہلے ایل ایف بوٹ کا دوبارہ جائزہ لیا اور ایسے شواہد پائے جو ناکام سپرنووا کے نظریے سے متصادم تھے۔\nانھوں نے ایکس رے کی مدد سے کیے جانے والے مشاہدات سے معلوم کیا کہ دھماکے کے اردگرد ایک گیس کی ڈسک موجود تھی۔ جب اس کا کمپیوٹر ماڈل بنایا گیا تو ایسا لگا جیسے کوئی ستارہ ایک درمیانے درجے کے بلیک ہول (جو سورج سے 100 سے 100,000 گنا زیادہ بڑا ہوتا ہے) کے ذریعے نگل لیا گیاہو۔\nبڑے بلیک ہول کا حجم سورج سے لاکھوں کروڑوں گنا زیادہ ہوتا ہے۔\nجب یہ ستارہ کھایا جا رہا تھا تو اس کے بڑے حصے بلیک ہول میں جاتے وقت چمک پیدا کر رہے تھے جو زمین پر گاؤ کی چمک کی طرح نظر آتے تھے۔\nکاؤ کہتے ہیں: 'مجھے یقین ہے کہ گاؤ اور اس جیسے دوسرے ایل ایف بوٹس کی تحقیق درمیانے درجے کے بلیک ہول کے ہمارے نظریے کی تصدیق کرتے ہیں۔'\nایک دوسرا نظریہ یہ ہے کہ یہ ایل ایف بوٹس دراصل بہت بڑے ستارے ہیں جنھیں ہم 'وولف رایت' کہتے ہیں جنھیں زیادہ چھوٹے بلیک ہول تباہ کر رہے ہیں۔ یہ چھوٹے بلیک ہول بھی ہمارے سورج سے دس سے 100 گنا زیادہ بڑے ہیں۔\nنیویارک کی کولمبیا یونیورسٹی میں نظریاتی فلکیات کے ماہر برائن میٹزگر اس نظریے کی حمایت کرتے ہیں۔ ان کا کہنا ہے کہ یہ نظام بلیک ہول کے جوڑوں کی طرح بنتے ہیں، لیکن اس معاملے میں صرف ایک ستارہ بلیک ہول بنتا ہے۔ انھیں ان کی کشش ثقل کی لہروں سے پہچانا جاتا ہے جو وہ پیدا کرتی ہیں۔\nبہر حال اس وقت درمیانے درجے کے بلیک ہولز والا نظریہ سب سے زیادہ مقبول اور پرکشش سمجھا جا رہا ہے۔ اگر یہ درست ثابت ہوا تو ایل ایف بوٹس ان پراسرار درمیانے درجے کے بلیک ہولز کو قریب سے سمجھنے کا ایک نایاب موقع فراہم کر سکتے ہیں۔ اگرچہ ماہرین کو یقین ہے کہ یہ بلیک ہولز موجود ہیں، لیکن ابھی تک ان کا حتمی ثبوت نہیں ملا ہے۔\nیہ بلیک ہولز کائنات میں سب سے چھوٹے اور سب سے بڑے بلیک ہولز کے درمیان کی گمشدہ کڑی ہو سکتے ہیں اور ایل ایف بوٹس ہمیں بتا سکتے ہیں کہ یہ کتنے عام ہیں اور کہاں پائے جاتے ہیں۔\nپارلے کہتے ہیں کہ 'درمیانے درجے کا بلیک ہولز ماڈل سب سے زیادہ دلچسپ ہے۔ ماہرین فلکیات کی برادری میں اب بھی بحث جاری ہے کہ آیا یہ واقعی موجود ہیں۔ اس کے شواہد بہت کم ہیں۔'\nان ایل ایف بوٹس یا روشن ترین دھماکوں کی حقیقت جاننے کے لیے ہمیں ان کا وسیع تر ڈیٹا درکار ہے۔\nپارلے کہتے ہیں کہ 'بدقسمتی سے، یہ بہت نایاب ہیں۔' اگر ہمارے پاس تقریباً 100 ایل ایف بوٹس کے ڈیٹا آ جاتے ہیں تو پھر ہم اگلا قدم اٹھا سکتے ہیں۔ وہ کتے ہیں کہ ہم شاید اگلے سال تک اس عدد کے قریب پہنچ سکتے ہیں کیونکہ اسرائیلی خلائی دوربین الٹراسیٹ کو خلا میں بھیجا جا رہا ہے۔ امید کی جا رہی ہے کہ اس دوربین کی وجہ سے مزید ایل ایف بوٹس نظر آ سکیں گے۔ اس دوربین کا کینوس بہت بڑا ہے اور یہ بیک وقت 204 مربع ڈگری کا احاطہ کرتا ہے یعنی ایک بار میں تقریباً 1,000 چاند کو آپ دیکھ سکتے ہیں۔\nجیمز ویب سپیس ٹیلسکوپ (جے ڈبلیو ایس ٹی) جیسی دیگر خلائی دوربینیں بھی ان ایل ایف بوٹس پر مزید ڈیٹا حاصل کر سکتی ہیں، بشرطیکہ انھیں صحیح وقت پر دھماکے کی سمت میں موڑا جائے۔ میٹزگر کہتے ہیں کہ 'جے ڈبلیو ایس ٹی اس کام کے لیے بہترین ہے'۔ لیکن اس دوربین سے بر وقت کام لینا مشکل ثابت ہوا ہے۔ اینا ہو کہتی ہیں: 'میں نے اس کے لیے دو بار درخواست دی لیکن کامیابی نہیں ملی۔ اب پھر سے کوشش کروں گی۔'\nجب تک مزید ڈیٹا نہیں آتا ان عجیب دھماکوں کا راز سربستہ راز ہی رہے گا۔ لیکن ایک بات طے ہے کہ یہ ایل ایف بوٹس ویسے نہیں تھے جیسا کہ ماہرین نے شروع میں خیال ظاہر کیا تھا۔\nپارلے کہتے ہیں: 'میں نے سوچا یہ ایک مختلف قسم کا دلچسپ منصوبہ ہو گا۔ لیکن یہ ایک بالکل ہی نیا مظہر نکلا۔ یہ دھماکے وقت کے ساتھ اور بھی دلچسپ ہوتے گئے۔'",
        "published_date": "Mon, 12 May 2025 11:33:46 GMT",
        "source": "BBC Urdu"
    },
    {
        "guid": "https://www.bbc.com/urdu/articles/ce809nkz745o#1",
        "title": "عید کا دن، راولپنڈی کی فضا اور دو پائلٹس کی گرفتاری: جب پاکستانی فضائیہ نے پہلی بار انڈیا کا جاسوس طیارہ مار گرایا",
        "link": "https://www.bbc.com/urdu/articles/ce809nkz745o",
        "image_url": "https://ichef.bbci.co.uk/news/1024/branded_urdu/33c0/live/37fadf40-2ee2-11f0-ac9b-5bf80b68cfd6.png",
        "article": "یہ 10 اپریل 1959 عیدالفطر کا دن تھا اور وقت تھا صبح ساڑھے سات بجے۔ \nملٹری ڈسپلن میں عموماً تہواروں کے موقع پر فوجی تنصیبات پر زیادہ تر ایسے جونیئر افسران تعینات ہوتے ہیں جو غیر شادی شدہ ہوں۔\nسرگودھا کنٹونمنٹ کے سیکٹر آپریشنز سینٹر میں ڈیوٹی پر مامور رڈار آپریٹر رب نواز (پائلٹ آفیسر) کو توقع تھی کہ عید کی نماز پڑھ کر اُن کے ساتھی مبارک باد دینے آئیں گے۔۔۔۔ مگر اس سے پہلے انھیں انڈیا کے ’درانداز‘ طیارے کی پاکستانی فضائی حدود میں موجودگی کا اشارہ مل گیا۔\nراڈار دوسری جنگ عظیم کے وقت کے پرانے ماڈل کا تھا لیکن اس پر غیر معمولی سگنلز دیکھ کر رب نواز ایک لمحے کے لیے بلکل بھول گئے کہ دشمن کی طرف سے آج کا دن کسی بھی فوجی ایڈونچر کے لیے غیر اہم ہوسکتا ہے۔\n ڈرل اور ٹریننگ میں بتائے گئے اصولوں کے مطابق انھوں نے فوراً ایئر ڈیفنس الرٹ پر مامور پاک فضائیہ کی 15 نمبر سکواڈرن سے ریڈیو کے زریعے رابطہ کیا جو آج بھی کوبرا کے نام سے مشہور ہے۔\nسکواڈرن میں پہلے سے الرٹ دو فائٹر پائلٹ، سکواڈرن لیڈر نصیر بٹ (فارمیشن لیڈر) اور فلائٹ لیفٹیننٹ محمد یونس (ونگ مین) بجلی کی تیزی سے لپکے اور پشاور ایئر بیس سے اپنے F-86 سیبر انٹرسیپٹر طیارے لے کر فضا میں بلند ہوئے۔\nیہ سیبر طیارے پاکستان کو امریکہ نے کچھ عرصہ پہلے دیے تھے اور اس کی اہم وجہ یہ تھی کہ دونوں ممالک اس وقت سرد جنگ کے دور کے اتحاد CENTO (سنٹرل ٹریٹی آرگنائزیشن) کے رکن تھے جس کا مقصد سوویت یونین (روس) کی توسیع پسند پالیسیوں کو روکنا تھا۔\nایک طرف پاکستان کے شہرعید کی تیاریوں میں مصروف تھے تو دوسری طرف انڈین ایئر فورس (آئی اے ایف) کی 106 سکواڈرن سے تعلق رکھنے والے انڈین پائلٹ ’سکواڈرن لیڈر جگدیش چندرا سین گپتا‘ اور نیویگیٹر ’فلائٹ لیفٹیننٹ ستندر ناتھ رامپال‘ اجمیر کی فضائی بیس سے برطانوی ساختہ دو رولس رائس انجنوں والے انڈین جاسوس جیٹ طیارے کینبرا PR57 میں اڑان بھر رہے تھے۔\nیہ جاسوس طیارہ کچھ عرصہ پہلے ہی برطانیہ سے انڈیا پہنچا تھا جس کا سیریل نمبر71591 تھا۔\n1957 میں جب انڈین فضائیہ کو اپنے B-24 لبرئیٹر بمباروں کے لیے ایک جدید متبادل کی تلاش تھی تو اس نے ’کینبرا‘ کا انتخاب کیا۔\n اس لحاظ سے یہ اُس وقت انڈین فضائیہ کے جدید بمبار طیاروں میں سے ایک تھا۔\nطیارے میں سوار پائلٹ کی منزل پاکستان میں صوبہ پنجاب اور مقصد لاہور اور راولپنڈی کے درمیان سٹریٹجک مقامات کی تصاویر لینا تھا۔\nیہ وہی وقت تھا جب عام لوگوں کی طرح پاک فضائیہ کے بیشتر سینئیر افسران بھی نماز عید کی تیاریوں میں مصروف تھے اور جو نماز سے فارغ ہوچکے تھے وہ دوست احباب کے ساتھ عید مل رہے تھے۔\nبہرحال یہ سب کچھ منٹوں نہیں بلکہ سکینڈوں میں ہوا، رڈار پر مامور رب نواز کی نظر انڈین جاسوس طیارے پر جمی رہیں اور وہ متعلقہ سورسز کو ہر لمحے کی صورتحال سے آگاہ کرتے رہے۔\nانڈین جاسوس طیارہ 50 ہزار فٹ کی بلندی پر پرواز کر رہا تھا۔ یہ بلندی سیبر طیاروں کی آپریشنل حد سے باہر تصور کی جاتی تھی۔\nپاکستان انسٹی ٹیوٹ آف انٹرنیشنل افیئرز کی ایک رپورٹ میں بتایا گیا ہے کہ پاکستانی طیاروں نے کلرکہار کی پہاڑیوں سے دشمن طیارے کا تعاقب کرنا شروع کیا اور سگنلز بھیج کر اُسے گجرات میں ہنگامی لینڈنگ کرنے کا ایک سے زائد بار حکم دیا۔\nتاہم جس وقت انڈین پائلٹ کو یہ سگنل ملے، انھوں نے غالباً یہ سوچ کر سگنلز نظر انداز کردیے کہ سیبر طیارے جتنا بھی زور لگالیں، اتنی بلندی پر اُن کی دسترس سے باہر ہی رہیں گے۔\nایسے میں سکواڈرن لیڈر نصیر بٹ نے کنٹرول ٹاور سے وارننگ شاٹس فائر کرنے کی اجازت طلب کی۔ چونکہ عید کی چھٹیوں کی وجہ سے ہائی کمان اور سینئر افسران دستیاب نہیں تھے لہذا رب نواز نے اپنے طور پر اجازت دے دی تاکہ تاخیر نہ ہوجائے۔\n لیکن ساتھ ہی انھوں نے ایک دستیاب سینئر افسر کو صورتحال کے بارے میں آگاہ کرنا ضروری سمجھا۔\nسکواڈرن لیڈرنصیر بٹ رب نواز کی جانب سے ہدایت ملنے کے بعد پوری طرح تیار ہوگئے۔\nانھوں نے اپنے طیارے پر نصب ایم 3 براؤننگ مشین گن کے استعمال کا ارادہ کیا تاکہ جاسوس طیارے کو وارننگ شاٹس دے سکیں، مگر کینبرا اتنی زیادہ بلندی پر تھا کہ انھیں ابتدائی طور پر یہ کوشش رائیگاں جاتی محسوس ہوئی۔\nانڈیا کے اس وقت کے وزیر دفاع وی کے کرشنا مینن نے الزام لگایا تھا پاکستانی سیبر طیاروں نے کسی موقع پر بھی انڈین جاسوس طیارے کو وارننگ نہیں دی تھی جبکہ پاکستانی فضائیہ اس کی تردید کرتی رہی ہے۔\nانڈیا کے طیارے میں سوار سکواڈرن لیڈر چندرا سین گپتا اور نیویگیٹر رامپال کو غالباً اس بات کا علم ہی نہیں ہوا کہ سیبر طیارے ان کے تعاقب میں نسبتاً زیادہ اونچائی پر آگئے ہیں۔\nلہذا انھوں نے شمال کی طرف راولپنڈی کے قریب روات کے اوپر اپنی پرواز جاری رکھی۔\nواضح رہے کہ 1949 میں انڈین فضائیہ میں کمیشن ملنے کے بعد سکواڈرن لیڈر جگدیش چندرا سین گپتا سینئیر فلائنگ انسٹرکٹر بھی رہے ہیں۔\nعام طور پر اتنے سینیئر افسر سے یوں حالات پر سے اپنی گرفت اتنی جلدی کھودینے کی توقع نہیں کی جاتی لیکن شاید یہ دن اُن کا تھا ہی نہیں۔\nفلائٹ لیفٹیننٹ یونس نے خود کو دشمن کی نظر میں لانے کے مقصد سے مزید بلندی پر جانے کی کوشش کی۔\nان کا خیال تھا کہ انڈین پائلٹ انھیں اپنے درمیان پا کر مشرقی سمت میں مڑ جائیں گے لیکن ایسا نہیں ہوا۔ چند لمحوں بعد جیسے ہی انڈین پائلٹ کی نظر بائیں طرف یونس کے طیارے پر پڑی، انھوں نے گھبراہٹ میں طیارے کا رخ تبدیل کرنے کی کوشش کی جس سے طیارہ ڈگمگایا اور اس کی بلندی میں یکایک کمی آنے لگی\nایک موقع ایسا بھی آیا جب انڈین جاسوس طیارے اور پاکستانی سیبرز کے درمیان بلندی کے حساب سے بہت کم فاصلہ رہ گیا۔ اسی دوران سکواڈرن لیڈر نصیر بٹ نے بھی دائیں طرف سے انڈین طیارے کو آ لیا۔\nپاکستانی فضائیہ کے گروپ کیپٹن محمد بہرونی پاکستان آرمڈ فورسز کے مجلے ’ہلال‘ میں لکھتے ہیں کہ اس صورتحال میں انڈین پائلٹ کے ہاتھ پیر پھول گئے اور انھوں نے جو سب سے بڑی غلطی کی وہ یہ کہ خود کو دونوں پاکستانی طیاروں کے درمیان میں پا کر گھبراہٹ میں طیارے کو ایک زاویے کے ساتھ موڑا جس سے طیارہ تیزی سے بلندی کھوتے ہوئے نیچے کی طرف جھکنے لگا۔\nایسے میں فلائٹ لیفٹیننٹ محمد یونس نے موقع غنیمت جانا اور اپنے طیارے پر نصب مشین گن سے تقریباً 47,500 فٹ کی بلندی پر گولیوں کا ایک برسٹ فائر کیا جو جاکر سیدھا کینبرا کے دائیں انجن میں لگا۔\n اس کے ساتھ ہی طیارے میں آگ بھڑک اٹھی اور وہ زمین کی طرف آتے ہوئے لٹّو کی طرح گھومنے لگا اور چند لمحوں بعد روات کے قریب گر کر آگ کے شعلوں میں تبدیل ہوگیا۔\nانڈیا میں دفاعی اور عسکری واقعات کا ریکارڈ مرتب کرنے والی ایک نجی ویب سائٹ بھارت رکشک کے مطابق جس وقت طیارہ قابو سے باہر ہوا سین گپتا نے رامپال کو پیراشوٹ کے ذریعے چھلانگ لگانے کا حکم دیا، جس پر نیویگیٹر نے ایمرجنسی ہچ کھولنے والی شیلڈ کو کھینچا اور طیارے سے کود گیا۔\nسین گپتا نے بھی تباہی سے چند لمحے پہلے ایجیکٹ کیا لیکن کاک پٹ کے ڈیش بورڈ سے ٹکرانے کے باعث ان کی دونوں ٹانگیں فریکچر ہوگئیں۔ \nپیراشوٹ کی لینڈنگ سے سین گپتا ایک کھائی میں گرے اور تکلیف کے عالم میں ہلنے جلنے سے بھی قاصر ہوگئے جبکہ رامپال کے پیراشوٹ نے ایک مقامی گاؤں میں لینڈنگ کی۔ دونوں کو بعد ازاں پاکستانی حکام نے گرفتار کر لیا اور تحقیقات کے مقصد سے اپنے ساتھ لے گئے۔\nانڈین میڈیا ادارے دی پرنٹ میں دفاع، سٹریٹجک امور اور خارجہ پالیسی کے شعبے کے سربراہ سنیھیش ایلکس فلپ واقعے سے متعلق ایک کالم میں لکھتے ہیں کہ ’ایک ریٹائرڈ انڈین فضائیہ کے افسر کے مطابق اس مشن کے دوران کینبرا ناقابلِ شکست تھا کیونکہ اس بلندی تک کوئی پاکستانی طیارہ نہیں پہنچ سکتا تھا۔ مگر آکسیجن کا مسئلہ پیدا ہونے پر عملہ طیارے کو نچلی پرواز پر لے گیا جس سے وہ حملے کے لیے آسان ہدف بن گیا۔‘\nپاکستانی حکام کے مطابق سکواڈرن لیڈر جگدیش چندرا سین گپتا اور نیویگیٹر فلائٹ لیفٹیننٹ ستندر ناتھ رامپال نے دوران تفتیش اعتراف کیا کہ اُن کی طرح انڈین فضائی حکام کو بھی لگا کہ پاکستانی پائلٹس اور عملہ عید کی نماز میں مصروف ہوگا تو وہ اطمینان سے پاکستانی حدود میں پرواز کرتے ہوئے مطلوبہ تصاویر حاصل کرلیں گے۔\nتاہم انھیں یہ جان کر حیرت ہوئی کہ پاک فضائیہ کا عملہ نا صرف ڈیوٹی پر تھا بلکہ الرٹ بھی تھا۔\nپاکستانی فضائیہ کی طرف سے گرفتار انڈین پائلٹ اور نیویگیٹر کے ساتھ پیشہ ورانہ سلوک نے فوجی قواعد و ضوابط کی پاسداری کو ظاہر کیا۔ \nسکوڈرن لیڈر جگدیش چندرا سین گپتا اور نیویگیٹر فلائٹ لیفٹیننٹ ستندر ناتھ رامپال دو روز پنڈی کے فوجی ہسپتال میں زیر علاج رہے۔\nافواج پاکستان کے مجلّے ہلال میں گروپ کیپٹن حماد احمدرفیق لکھتے ہیں کہ ’یہ واقعہ انڈیا کے لیے بین الاقوامی طور پر انتہائی شرمندگی کا باعث بنا۔ انڈین پائلٹ اور نیوی گیٹر کو علاج کے دو روز بعد بحفاظت واپس انڈیا روانہ کردیا گیا۔‘\nیہ پہلا موقع نہیں تھا کہ تقسیم کے بعد کوئی انڈین طیارہ پاکستان میں داخل ہوا ہو تاہم یہ پہلا واقعہ ضرور تھا جب ایک فریق نے دوسرے کے طیارے کو حملہ کر کے مار گرایا تھا۔\nاس واقعے کے بعد دونوں ممالک کے درمیان تعلقات مزید کشیدہ ہوگئے۔ انڈیا کی پارلیمنٹ کے ایوان بالا راجیہ سبھا کی ڈیٹا بیس میں محفوظ تقاریر سے حاصل کردہ ریکارڈ کے مطابق واقعے کے اگلے روز انڈین وزیر دفاع وی کے کرشنا مینن نے ایوان زیریں لوک سبھا میں خطاب کرتے ہوئےدعویٰ کیا کہ ’کینبرا بمبار کسی قسم کے حملے یا جنگی مقصد کے لیے استعمال نہیں ہو رہا تھا، بلکہ اس کا مشن صرف ہماچل پردیش اور جموں و کشمیر کے علاقوں کی فضائی تصاویر لینا تھا، وہ محض آپریشنل یا نیویگیشنل (راستے کے تعین میں) دشواری کی وجہ سے غلطی سے پاکستانی فضائی حدود میں داخل ہو گیا تھا۔‘\nانھوں نے کہا کہ ’فضائی حدود کی خلاف ورزیاں کوئی غیر معمولی بات نہیں تھیں۔ صرف 1958 کی آخری سہ ماہی میں کشمیر کے اوپر 17 بار ایسی خلاف ورزیاں ہوئیں۔ لیکن انڈین فضائیہ نے کبھی پاکستانی طیاروں پر حملے کی کوشش نہیں کی۔‘\nپالیسی سے متعلق سوالات کے جواب میں کرشنا مینن نے کہا کہ ’انڈین ایئر فورس پاکستانی طیاروں پر فائر نہیں کرے گی خواہ وہ انڈین فضائی حدود کی خلاف ورزی ہی کریں، لیکن آیا انڈین طیاروں کو مسلح کیا جائے یا نہیں، یہ ’انتہائی سنجیدہ غور و فکر‘ کا معاملہ ہے۔‘\nاسی روز بعد میں جاری کردہ ایک بیان میں، پاکستانی وزارت دفاع نے کہا کہ ’انڈین کینبرا بمبار طیارہ لاہور کے علاقے سے پاکستانی فضائی حدود میں داخل ہوا، اور اسے گجرات اور کھاریاں کے علاقوں میں چکر لگاتے ہوئے دیکھا گیا۔ جب طیارہ راولپنڈی کی سمت بڑھ رہا تھا تو اسے روکا گیا۔‘\nبیان میں کہا گیا کہ ’طیارے کو اترنے کی ہدایت دی گئی تھی لیکن اس نے انکار کر دیا، اور جارحانہ انداز میں حرکت کرنے لگا۔ انتباہی فائرنگ (ٹریسر بلیٹس) کو بھی نظر انداز کیا گیا۔‘\nبیان میں مزید دعویٰ کیا گیا کہ ’یہ ممکن نہیں کہ یہ طیارہ غلطی سے پاکستانی حدود میں داخل ہوا ہو، کیونکہ موسم بالکل صاف تھا، حد نگاہ بہت اچھی تھی، اور پہاڑوں، دریا اور دیگر نشانات کی واضح پہچان ممکن تھی۔ اس کے باوجود طیارہ پاکستانی حدود میں 150 میل تک اندر آگیا تھا۔‘\nبیان میں عید کے موقع پر مشن کے وقت کو انڈیا کی جانب سے چھٹی کا فائدہ اٹھانے کی کوشش قرار دیتے ہوئے مزید کہا گیا کہ ’کرشنا مینن نے دھمکی دی ہے کہ ان کی حکومت کو سنجیدگی سے سوچنا پڑے گا کہ آیا مستقبل میں انڈین طیاروں کو مسلح کیا جائے یا نہیں۔ اگر ان کا اشارہ ایسے انڈین طیاروں کی طرف ہے جو اسی طرح پاکستان بھیجے جائیں گے، تو ایسا قدم سنگین نتائج کا باعث بنے گا۔‘\n21 اپریل 1959 کو انڈین وزیر دفاع وی کے کرشنا مینن نے لوک سبھا میں ایک اور بیان دیتے ہوئے کہا کہ طیارے کے پائلٹ اور نیویگیٹر دونوں نے ’صاف اور بار بار‘ کہا ہے کہ پاکستانی حدود میں داخلہ نیویگیشنل غلطی کا نتیجہ تھا۔\nان کے مطابق موسم اس قدر دھند آلود تھا کہ وہ زمین کو دیکھنے کے قابل نہ تھے۔\nدونوں افسران نے الزام عائد کیا کہ راولپنڈی میں ان سے پاکستانی افسران نے ’تحقیقات، ہراسانی اور دھمکی آمیز‘ رویہ اختیار کیا۔\n23 اپریل کو پاکستانی حکومت نے ایک اور بیان جاری کیا، جس میں انڈین موقف کی تردید کی گئی۔\nاس بیان میں کہا گیا کہ ’10 اپریل کو موسم اور دیکھنے کی صلاحیت ’بہت عمدہ‘ تھی، اور یہ یقین کرنا مشکل ہے کہ ایسے مثالی موسم میں ایک تجربہ کار عملہ، جیسا کہ اس کینبرا طیارے کا تھا ،ایسی بڑی نیویگیشنل غلطی کر سکتا ہے۔‘\nاس واقعے کے بعد انڈیا میں ملک کی ائیرفورس کی صلاحیت پر انگلیاں اٹھنے لگیں۔ یہ مطالبہ بھی سر اٹھانے لگا کہ پاکستان سے نقصان کا ہرجانہ طلب کیا جائے۔\nراجیہ سبھا کی تقاریر اکھٹی کرنے والی سرکاری ویب سائٹ پر اس روز کی کارروائی کا ریکارڈ موجود ہے جس کے مطابق انڈین پارلیمنٹ میں علیگڑھ کے حلقے سے منتخب ہونے والے ممبر نواب سنگھ چوہان نے اس حوالے سے ہونے والے سیشن میں سوال کیا۔\n’کیا وزیراعظم جواہر لال نہرو یہ بتا سکتے ہیں کہ معاملے پر انڈیا کی طرف سے بھیجے گئے احتجاج کا پاکستان نے کیا جواب دیا؟‘\nجس پر وزارت خارجہ میں نائب وزیر لکشمی مینن بولیں کہ ’پاکستانی حکومت نے اپنے عمل کو درست قرار دیا ہے اور انڈیا کے مطالبے کو مسترد کر دیا ہے کہ پاکستان کو طیارے کے نقصان اور زخمی ہونے والے عملے کے لیے معاوضہ دیا جائےـ‘\nنواب سنگھ چوہان نے پوچھا کہ ’کیا انڈین حکومت کا دوبارہ احتجاج کرنے کا ارادہ ہے یا ہم کچھ اور اقدامات کریں گے؟‘\nاس بار ایوان میں موجود وزیرِ اعظم جواہر لال نہرو خود کھڑے ہوئے اور بولے ’اس سطح پر کسی بھی اختلاف کو حل کرنے کے تین طریقے ہوتے ہیں۔ معمول کا طریقہ، سفارتی طریقہ ہے۔ غیر معمولی طریقہ، جنگ ہے۔ اور تیسرا طریقہ سفارتکاری میں توسیع ہو سکتا ہے، یعنی تیسرے فریق کو معاملے میں شامل کرنا۔‘\n انھوں نے کہا کہ ’میں سمجھتا ہوں کہ پہلے طریقے کے مطابق مسئلہ سفارتی سطح پر حل کرنے کی کوشش کی جائے گی اور انڈین حکومت نتائج ملنے تک بات چیت کا عمل جاری رکھے گی۔‘\nراجیہ سبھا میں اُٹھائے گئے ایک اور سوال پر کہ ’جوابی کارروائی‘ جیسا کوئی چوتھا طریقہ موجود نہیں؟\nوزیرِ اعظم جواہر لال نہرو نے کہا کہ ’ہم ایسا نہیں کرنا چاہتے جب تک کہ پاکستان کی طرف سے کوئی بہت جارحانہ اقدام نہ ہو۔ لیکن کچھ واقعات میں ایسا ہوا ہے کہ ان کے طیاروں کو صرف خبردار کیا گیا یا انھیں واپس دھکیل دیا گیا۔‘\nاس دوران ایک اور ممبر جسونت سنگھ نے وزیر اعظم سے پوچھا کہ کیا ہمارے ہوا بازوں کو ان کی چوٹوں کے لیے معاوضہ دیا گیا ہے؟\nجواہر لال نہرو بولے ’نہیں، سر۔ ہم اپنے لوگوں کو معاوضہ نہیں دیتے۔ ہم انھیں علاج فراہم کرتے ہیں اور پھر انھیں دوبارہ کام کرنے کے لیے تیار کر دیتے ہیں۔‘\nامریکی آفس آف دی ہسٹورین کی ویب سائٹ پر 13 اپریل 1959 کے روز واشنگٹن میں امریکی سیکریٹری برائے امورِ جنوبی ایشیا ولیم میننگ راؤنٹری اورانڈیا کے سفیر محمد علی کریم چھاگلا کے درمیان معاملے پر ہونے والی ملاقات کا میمورینڈم موجود ہے۔\nاس مسودے کے مطابق علی کریم چھاگلا نے اپنے پوائنٹس وزیر دفاع وی کے کرشنا مینن کے 11 اپریل کو پارلیمنٹ میں دیے گئے بیان کی روشنی میں ترتیب دیے۔\nانھوں نے واشگنٹن حکومت کو بتایا کہ ’انڈین کا طیارہ غیر مسلح تھا، معمول کی آپریشنل پرواز پر تھا، جو ہماچل پردیش اور کشمیر میں انڈین علاقے کی تصاویر لینے کے لیے تھی۔ نیویگیشنل غلطی کی وجہ سے یہ لازماً پاکستان میں داخل ہو گیا ہوگا، جو پچاس ہزار فٹ کی بلندی پرعام بات ہے۔ ‘\nعلی کریم چھاگلا کے مطابق ’طیارہ انڈین علاقے سے صرف تین منٹ کی دوری پر تھا جب اسے پاکستانی سیبرجیٹ فائٹر نے مار گرایا۔‘ انھوں نے بھی انڈین وزیر دفاع کی طرح الزام لگایا کہ پاکستانی فضائیہ کی جانب سے کوئی انتباہ نہیں دیا گیا۔\nتاہم راؤنٹری نے اس موقع پر انھیں ٹوک کر کہا کہ اُن کی اطلاعات کے مطابق پاکستانی پائلٹس نے نا صرف اطلاع دی تھی بلکہ وارننگ شاٹس کے علاوہ ہاتھ سے اشارے بھی کیے تھے کہ انڈین پائلٹ طیارے کا رخ تبدیل کرلیں۔\nاس کے جواب میں علی کریم چھاگلا کو خاموش ہونا پڑا اور انھوں نے اس نکتے پردوبارہ بات نہ کرنے میں ہی عافیت محسوس کی۔\nاصل میں علی کریم چھاگلا جاننا چاہتے تھے کہ کیا امریکہ اس معاملے پاکستان کے خلاف کچھ کرنے کا ارادہ رکھتا ہے۔\n لیکن ولیم راؤنٹری نے کہا کہ ’کسی بھی نتیجے پر پہنچنا تمام تر حقائق جاننے پر منحصر ہوگا، فی الحال دستیاب حقائق سے ایسا نہیں لگتا کہ پاکستان کی فضائیہ کے اپنے فضائی حدود کے دفاع کے فرض کے پیش نظرانڈیا کے پاس کوئی خاص مضبوط کیس ہے۔‘\nاس پرعلی کریم چھاگلا بولے کہ ’انڈیا کے عام لوگ خود کو غیر محفوظ تصور کرتے ہیں، اور امریکہ پاکستان کو جتنے زیادہ ہتھیار دے گا، وہ اتنا ہی غیر محفوظ محسوس کریں گے۔‘\n پارلیمنٹ میں انڈین حکومت کی طرف سے پاکستان کے خلاف کارروائی کے لیے درخواستیں کی گئی تھیں جسے وزیر اعظم نہرو نے یہ کہہ کر ٹال دیا تھا کہ وہ اس معاملے کو سفارتی ذرائع سے حل کر رہے ہیں۔\nعلی کریم چھاگلا نے کہا کہ ’اگر وہ اپنی حکومت کو یہ بتا سکیں کہ امریکہ پاکستان کو اس کے اقدامات کے بارے میں خبردار کرے گا تو یہ اُن کے لیے مددگار ہوگا۔ امریکہ کو ایسا کرنا چاہیے بھی، کیونکہ امریکہ نے جو ہتھیار دیے ہیں وہ پاکستان کے پاس ایک ’امانت‘ ہیں۔‘\nاس پر ولیم راؤنٹری بولے کہ وہ فوری طور پر جواب نہیں دے سکتے، دستیاب معلومات کی روشنی میں معاملے پر غور کرنے کا موقع ملنا چاہیے۔\nامریکی پولیٹیکل سائنٹسٹ سٹیفین پی کوہین اپنی کتاب ’The Idea of Pakistan‘ میں لکھتے ہیں کہ ’سرد جنگ کے دوران امریکہ نے پاکستان کو انڈیا کے مقابلے میں ایک زیادہ تیار اور سٹریٹیجک شراکت دار پایا، کیونکہ انڈیا نے غیر جانبداری کی پالیسی اختیار کی ہوئی تھی۔‘\nان کے مطابق ’پاکستان نے امریکی اڈے قائم کرنے کی اجازت دی اورسیٹو اور سینٹو(SEATO (CENTO جیسے عسکری اتحادوں میں شمولیت اختیار کی، جس کے باعث وہ امریکہ کی فوجی امداد کے لیے ایک پسندیدہ ملک بن گیا۔‘\nاسی طرح سابق امریکی سفارتکار ڈینیس کوکس اپنی کتاب (The United States and Pakistan 1947–2000: Disenchanted Allies) میں لکھتے ہیں کہ ’پاکستان کو دی جانے والی امریکی فوجی امداد کا ایک مقصد سوویت یونین کے اثر و رسوخ کا مقابلہ کرنا تھا، لیکن ایک اور وجہ یہ بھی تھی کہ انڈیا کے اُس ممکنہ جھکاؤ کا توازن قائم رکھا جائے جو غیر جانبداری یا کسی حد تک سوویت بلاک کی طرف محسوس کیا جا رہا تھا۔\nواشنگٹن کو نہرو کے انڈیا کے ساتھ کسی فوجی اتحاد کی تشکیل کی خاص امید نہیں تھی کیونکہ انڈیا امریکی عزائم پر شکوک رکھتا تھا۔‘\nایک طرف جہاں انڈیا میں اس واقعے کے بعد غم و غصے کی لہر محسوس کی جارہی تھی وہیں اس کارنامے نے فلائٹ لیفٹیننٹ محمد یونس کو راتوں رات ہیرو بنا دیا۔\nوہ انڈیا کا طیارہ گرا کر ایک اہم فضائی کامیابی حاصل کرنے والے پہلے پاکستانی بن گئے جس پر پاکستان کا تیسرا اعلیٰ ترین عسکری اعزاز ’ستارہ جرات‘ سے نوازا گیا۔\nسکواڈرن لیڈر جگدیش چندرا سین گپتا بطور گروپ کیپٹن انڈین فضائیہ سے 1976 میں ریٹائر ہوئے جبکہ فلائٹ لیفٹیننٹ ایس این رام پال نے بطور ونگ کمانڈر1974 میں انڈین ائیرفورس چھوڑی۔",
        "published_date": "Mon, 12 May 2025 04:14:37 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cwyn9wrm8mjo#1",
        "title": "تجارتی جنگ میں 90 دن کا وقفہ، محصولات میں کمی اور ’بدلتے لہجے‘: امریکہ اور چین کے مذاکرات جن پر پوری دنیا کی نظریں ہیں",
        "link": "https://www.bbc.com/urdu/articles/cwyn9wrm8mjo",
        "image_url": "https://ichef.bbci.co.uk/news/1024/branded_urdu/606a/live/6f4e7e50-2f11-11f0-8f57-b7237f6a66e6.png",
        "article": "چین اور امریکہ کے درمیان تجاری جنگ کے بعد ایک اہم پیشرفت میں دونوں ممالک نے ٹیرف یا ٹیکس کو کم کرنے کا معاہدہ کیا ہے جس کے تحت 90 دن کے لیے ان محصولات میں کمی کی جائے گی۔\nامریکی سیکرٹری برائے خزانہ سکاٹ بسینٹ نے اعلان کیا ہے کہ دنوں ممالک 90 دن کے لیے محصولات کو ایک سو پندرہ فیصد پر لے آئیں گے۔ \nیہ اعلان سوئٹزرلینڈ میں ہونے والے مذاکرات کے بعد کیا گیا حو جنوری میں امریکی صدر ڈونلڈ ٹرمپ کی جانب سے چینی مصنوعات پر محصولات میں اضافہ کرنے کے بعد دونوں ممالک کے بیچ پہلی باضابطہ بات چیت تھی۔\nٹرمپ نے چینی مصنوعات پر 145 فیصد ٹیکس لگایا تھا جس کا جواب چین نے امریکی مصنوعات پر 125 فیصد جوابی ٹیکس لگا کر دیا تھا۔ یاد رہے کہ اس فیصلے نے عالمی منڈیوں میں ہلچل مچا دی تھی اور معاشی بحران کے خدشات نے جنم لیا تھا۔\nحالیہ پیشرفت کے بعد امریکہ کی جانب سے چینی مصنوعات پر عائد ٹیکس میں 30 فیصد جبکہ چین کی جانب سے امریکی مصنوعات پر 10 فیصد تک کمی کی جائے گی جو نوے دن کے لیے ہے۔\nامریکہ کی جانب سے ان مذاکرات کے دوران بیجنگ پر اس بات کے لیے بھی دباؤ ڈالا گیا کہ فینٹانل نامی دوا کی غیر قانونی تجارت روکنے کے لیے کوششیں کی جائیں۔ تاہم امریکی حکام کا کہنا ہے کہ اس مسئلے سے نمٹنے میں چینی دلچسپی کو دیکھ کر وہ مثبت طور پر حیران ہوئے ہیں۔\nامریکی سیکرٹری کا کہنا تھا کہ دونوں ممالک متوازن تجارت میں دلچسپی رکھتے ہیں اور دونوں نے اپنے قومی مفادات کی بہت اچھے طریقے سے نمائندگی کی۔ دونوں ممالک کے حالیہ اعلان نے سٹاک مارکیٹ پر مثبت اثرات ڈالے ہیں اور ایسا محسوس ہو رہا ہے کہ یہ تجارتی جنگ ٹھنڈی پڑ رہی ہے۔\nایسے میں یہ سوال اتھ رہا ہے کہ کئی ہفتوں تک تندوتیز بیانات کے بعد اس ہفتے یہ دونوں ممالک مذاکرات کی میز پر اکھٹے کیسے بیٹھے؟\nیاد رہے کہ تمام تر اعلانات اور جوابی اقدامات کے باوجود دونوں اطراف سے ایسے اشارے دیے جاتے رہے کہ وہ آگے بڑھنا چاہتے ہیں۔ تاہم یہ واضح نہیں تھا کہ پہل کون کرے گا۔\nسنگاپور میں کام کرنے والے ایک سابق امریکی اہلکار سٹیفن اولسن نے بی بی سی سے بات کرتے ہوئے کہا کہ ’ایسا محسوس ہو رہا تھا کہ کوئی بھی پیچھے ہٹنے کو تیار نہیں ہے۔‘\nان کی رائے میں یہ مذاکرات اب اس لیے ہو رہے ہیں کیوں کہ دونوں ممالک سمجھتے ہیں کہ انھوں نے پسپائی نہیں دکھائی اور اسی لیے اب آگے بڑھا جا سکتا ہے۔\nتاہم چین کی وزارت خارجہ کے ترجمان نے بدھ کو کہا تھا کہ یہ بات چیت امریکی درخواست پر ہو رہی ہے۔ چینی وزارت تجارت نے کہا کہ وہ امریکی کاروبار اور صارفین کی وجہ سے امریکی درخواست کا جواب دے رہی ہے۔\nٹرمپ انتظامیہ نے دوسری جانب کہا ہے کہ چینی حکام معیشت پر منفی اثرات کی وجہ سے بات چیت کرنا چاہتے تھے۔\nٹرمپ نے بدھ کے دن کہا تھا کہ ’وہ کہہ رہے ہیں کہ ہم نے پہل کی؟ ان کو چاہیے کہ واپس جا کر اپنی فائلوں کا مطالعہ کریں۔‘ \nجیسے جیسے بات چیت کا وقت قریب آتا گیا، ٹرمپ کا لہجہ بدلتا گیا۔ جمعرات کو انھوں نے صحافیوں سے بات کرتے ہوئے کہا کہ ’ہم سب کھیل کھیل سکتے ہیں کہ کس نے پہلی کال کی، اس سے فرق نہیں پڑتا۔ اس کمرے میں کیا ہوتا ہے، وہی اصل چیز ہے۔‘\nان مذاکرات کا وقت بیجنگ کے لیے بھی اہم ہے کیوں کہ چینی صدر روس کا دورہ کر رہے ہیں جہاں دوسری عالمی جنگ میں نازی جرمنی کے خلاف فتح کے اسی سال مکمل ہونے کی تقریبات کا انعقاد ہوا۔ \nشی جن پنگ جنوب کے دیگر سربراہان مملکت کے ساتھ کھڑے ہوئے جو ٹرمپ اور امریکہ کے لیے ایک یاددہانی تھی کہ چین کے پاس اور شراکت دار موجود ہیں اور یہ بھی کہ وہ خود کو ایک متبادل عالمی تجارتی رہنما کے طور پر پیش کر رہا ہے۔\nیوں چین نے مذاکرات کی میز پر بیٹھنے سے پہلے ہی اپنی طاقت کا مظاہرہ کیا۔\nٹرمپ نے کہا تھا کہ اضافی ٹیکس امریکہ کو مضبوط بنائے گا جبکہ چین نے آخر تک لڑنے کا اعلان کیا تھا لیکن حقیقت یہ ہے کہ دونوں ہی نقصان اٹھا رہے ہیں۔\nحکومتی اعدادوشمار کے مطابق چینی فیکٹریوں میں کام متاثر ہوا اور اپریل میں مینوفیکچرنگ دسمبر 2023 کے بعد سب سے کم سطح پر تھی۔ بی بی سی کے تجزیے کے مطابق چینی برآمدات بھی متاثر ہوئی ہیں کیوں کہ تیار شدہ مال گوداموں میں پڑا ہے۔\nبرٹ ہوفمین سنگاپور کی یونیورسٹی میں پروفیسر ہیں۔ ان کا کہنا ہے کہ ’میرے خیال میں چین کو احساس ہو گیا ہے کہ معاہدہ کچھ نہ ہونے سے بہتر ہے۔ اسی لیے انھوں نے سوچا کہ ہمیں بات چیت کرنے کی ضرورت ہے۔‘\nدوسری جانب تین سال میں پہلی بار سکڑنے والی امریکی معیشت بھی غیر یقینی کا شکار ہے اور چینی مصنوعات پر انحصار کرنے والے شعبے خصوصی طور پر پریشان ہیں۔ لاس اینجیلیس میں کھلونوں کی ایک کمپنی نے بی بی سی کو بتایا کہ ’ہمیں تو لگ رہا تھا کہ رسد ختم ہو جائے گی۔‘\nاس بات کا اعتراف تو ٹرمپ نے خود بھی کیا کہ امریکی صارفین کو چوٹ پہنچے گی۔ انھوں نے کہا تھا کہ ’امریکی بچوں کو شاید 30 کے بجائے دو گڑیا لینا ہوں اور شاید ان دو کی قیمت بھی زیادہ ہو۔‘\nافراط زر یعنی مہنگائی اور ممکنہ معاشی بحران کے خوف کے بیچ ٹرمپ کی عوامی ریٹنگ کم ہوئی اور 60 فیصد امریکی شہریوں نے اس رائے کا اظہار کیا کہ ان کے صدر محصولات ہر بہت زیادہ توجہ دے رہے ہیں۔\nاولسن کے مطابق دونوں ملکوں پر دباؤ ہے اور وہ خدشات میں گھری منڈیوں، کاروبار اور مقامی آبادیوں کو کسی قسم کی یقین دہانی کروانا چاہتے ہیں۔ ان کے مطابق اس ملاقات اور بات چیت کے دور نے یہی کام کیا ہے۔\nہوفمین کا کہنا ہے کہ اس بات کے امکانات ہیں کہ اگر اس دور کے دوران مثبت رویہ سامنے آیا تو بات آگے بڑھے گی جیسا کہ نظر آ رہا ہے۔\nمذاکرات کا عمل مہینوں تک چل سکتا ہے جیسا کہ ٹرمپ کے پہلے دور صدارت میں ہوا تھا۔ 2020 میں امریکہ اور چین کے درمیان محصولات بڑھانے کے عمل کے بعد دونوں ممالک نے ایک معاہدہ کیا تھا جس کے تحت چند ٹیکس معطل یا کم کر دیے گئے تھے۔\nاولسن کا ماننا ہے کہ اس بار ممکن ہے کہ دونوں ممالک زیادہ بڑے مسائل کو حل کرنے کی کوشش کریں جن میں فنٹانل کا مسئلہ بھی شامل ہے۔\nماہرین کا کہنا ہے کہ اس میں وقت لگے گا۔ اولسن کہتے ہیں کہ ’امریکہ اور چین کے تعلقات میں دراڑ پیدا کرنے والے عوامل جلد حل ہونے والے نہیں۔‘\nان کے مطابق حالیہ بات چیت میں کم از کم اتنا ہو گا کہ کھل کر مذاکرات ہوں گے اور اس عمل کو جاری رکھنے کی خواہش کا اعادہ کیا جائے گا۔",
        "published_date": "Mon, 12 May 2025 09:23:17 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cyvm7ydzz57o#1",
        "title": "امریکہ، سفارتی بیک چینل رابطے اور خطے کے بڑے کھلاڑی: جنگ کے دہانے پر کھڑی دو جوہری طاقتوں کو سیزفائر پر کیسے رضامند کیا گیا",
        "link": "https://www.bbc.com/urdu/articles/cyvm7ydzz57o",
        "image_url": "https://ichef.bbci.co.uk/news/1024/branded_urdu/a881/live/575351b0-2e8d-11f0-8f57-b7237f6a66e6.png",
        "article": "یہ پاکستان اور انڈیا کے بیچ چار روزہ کشیدگی میں ایک ڈرامائی موڑ تھا جب امریکی صدر ڈونلڈ ٹرمپ نے سوشل میڈیا پر اعلان کیا کہ دونوں ملکوں میں ’فوری اور مکمل سیز فائر پر اتفاق ہو گیا ہے۔‘\nماہرین کی رائے ہے کہ مکمل جنگ کے دہانے پر کھڑی دو ایٹمی طاقتوں کو پیچھے ہٹانے میں پس پردہ امریکی ثالثی، سفارتی بیک چینل رابطوں اور خطے کے بڑے کھلاڑیوں نے کلیدی کردار نبھایا۔\nتاہم سیز فائر معاہدے کے کچھ ہی گھنٹوں بعد انڈیا اور پاکستان نے ایک دوسرے پر خلاف ورزیوں کے الزامات لگائے جس سے یہ اندازہ لگایا جا سکتا ہے کہ یہ سیز فائر کتنا کمزور ہے۔\nانڈیا نے پاکستان پر ’مسلسل خلاف ورزیوں‘ کا الزام لگایا جبکہ پاکستان نے سیز فائر پر عملدرآمد کا عزم ظاہر کیا اور کہا کہ اس کی افواج نے ’ذمہ داری اور تحمل کا مظاہرہ کیا ہے۔‘\nسیز فائر کے اعلان سے قبل کئی لوگوں کو خدشہ تھا کہ انڈیا اور پاکستان دیگر اقدامات کے ساتھ ایک بڑی جنگ کی طرف بڑھ رہے ہیں۔\nگذشتہ ماہ انڈیا کے زیرِ انتظام کشمیر کے علاقے پہلگام میں مسلح افراد کے حملے میں 26 سیاحوں کی ہلاکت ہوئی۔ انڈیا نے پاکستان اور اس کے زیرِ انتظام کشمیر میں فضائی حملے کیے جو کئی روز تک جاری رہنے والی فضائی جھڑپوں اور گولہ باری کا سبب بنے۔ سنیچر کی صبح تک دونوں ملکوں نے ایئر بیسز پر میزائل حملوں کے دعوے کیے۔\nتناؤ تیزی سے بڑھ رہا تھا۔ دونوں ملک ایک دوسرے کے بھاری نقصان اور حریف کے حملے ناکام بنانے کے دعوے کر رہے تھے۔\nواشنگٹن ڈی سی میں قائم بروکنگز انسٹیٹیوٹ سے منسلک تنوی مدان کے مطابق امریکی سیکریٹری خارجہ مارکو روبیو کی نو مئی کو پاکستانی آرمی چیف جنرل عاصم منیر کو کی گئی فون کال ’شاید ایک اہم موڑ تھا۔‘\nوہ کہتی ہیں کہ ’ہمیں تاحال بین الاقوامی کھلاڑیوں کے کرداروں کے بارے میں بہت کچھ نہیں پتا۔ لیکن یہ واضح ہے کہ گذشتہ تین روز کے دوران کم از کم تین ممالک تناؤ میں کمی کے لیے سرگرم تھے: ظاہر ہے امریکہ مگر اس کے ساتھ ساتھ برطانیہ اور سعودی عرب بھی تھے۔‘\nپاکستانی وزیر خارجہ اسحاق ڈار نے پاکستانی میڈیا کو بتایا کہ سفارتکاری میں ’تین درجن ممالک‘ شامل تھے جن میں ترکی، سعودی عرب اور امریکہ شامل ہیں۔\nمدان کا کہنا ہے کہ ’سوال یہ پیدا ہوتا ہے کہ یہ کال پہلے کیوں نہیں کی گئی، ابتدا میں انڈین فضائی حملوں کے فوراً بعد جب پاکستان انڈیا کے نقصانات کا دعویٰ کر رہا تھا اور کشیدگی میں کمی کا موقع موجود تھا۔ شاید اس سے مزید کشیدگی کم ہو سکتی تھی۔‘\nیہ پہلی بار نہیں جب پاکستان اور انڈیا کے بیچ بحران سے نمٹنے کے لیے امریکی ثالثی کام آئی ہو۔\nسابق امریکی سیکریٹری خارجہ مائیک پومپیو نے اپنی کتاب میں لکھا کہ انھیں 2019 کی کشیدگی کے دوران ایک انڈین ہم منصب نے نیند سے جگا کر بتایا تھا کہ انھیں خدشہ ہے پاکستان جوہری ہتھیاروں کے استعمال کی تیاری کر رہا ہے۔\nپاکستان میں سابق انڈین ہائی کمشنر اجے بساریہ نے بعد ازاں نہ صرف پومپیو کے دعوے کو رد کیا بلکہ یہ بھی کہا کہ تنازع کے حل میں امریکی کردار اتنا بڑا نہیں تھا۔\nلیکن سفارتکاروں کا کہنا ہے کہ اس بار بحران کے حل میں امریکہ نے بلاشبہ اہم کردار نبھایا۔\nبساریہ نے سنیچر کو بی بی سی کو بتایا کہ ’امریکہ سب سے اہم بیرونی کھلاڑی تھا۔ پچھلی بار پومپیو نے ایٹمی جنگ کا خطرہ ٹالنے کا دعویٰ کیا۔ شاید وہ اسے بڑھا چڑھا کر بیان کر رہے ہیں۔ تاہم انھوں نے شاید بنیادی سفارتی کردار اپنایا ہوگا۔ شاید اسلام آباد پر دلی کی پوزیشن واضح کی ہو گی۔‘\nمگر ابتدائی طور پر امریکہ اس تناؤ سے دور رہا۔\nجب تناؤ بڑھنے لگا تو جمعرات کو امریکی نائب صدر جے ڈی وینس نے کہا کہ امریکہ ایسی جنگ میں مداخلت نہیں کرے گا جس سے ’بنیادی طور پر ہمارا کوئی لینا دینا نہیں ہے۔‘\nانھوں نے ایک ٹیلی ویژن انٹرویو میں کہا کہ ’ہم ان ممالک کو کنٹرول نہیں کر سکتے۔ بنیادی طور پر انڈیا کی پاکستان کے ساتھ لڑائی ہے۔۔۔ امریکہ انڈینز کو یہ نہیں کہہ سکتا کہ ہتھیار ڈال دو۔ ہم پاکستانیوں کو بھی نہیں کہہ سکتے کہ ہتھیار ڈال دو۔ اس لیے ہم اس معاملے کو سفارتی چینلز سے ہی دیکھیں گے۔‘\nاس دوران صدر ٹرمپ نے کہا کہ ’میں دونوں کو اچھی طرح سے جانتا ہوں (پاکستان اور انڈیا کے رہنماؤں کو) اور میں چاہتا ہوں کہ وہ اس بارے میں کوئی راستہ نکالیں۔۔۔ میں چاہتا ہوں کہ وہ رک جائیں اور مجھے امید ہے کہ وہ اب رک جائیں گے۔‘\nلاہور میں مقیم دفاعی تجزیہ کار اعجاز حیدر نے بی بی سی کو بتایا کہ گذشتہ کئی مرتبہ کی کشیدگی میں یہی فرق تھا۔\nبی بی سی سے بات کرتے ہوئے اعجاز حیدر نے کہا کہ ’امریکہ کا کردار ماضی کا تسلسل تھا لیکن اس میں ایک اہم فرق تھا، اس مرتبہ وہ خود باقاعدہ طور پر اس میں پارٹی نہیں بنے۔ انھوں نے بحران کو ہوتے ہوئے دیکھا اور فوری طور پر اس میں نہیں کودے۔ جب انھوں نے دیکھا کہ یہ بات کس طرف جا رہی ہے صرف اس وقت ہی وہ صورتحال کو سنبھالنے کے لیے آئے۔‘\nپاکستان میں ماہرین کا کہنا ہے کہ جیسے جیسے کشیدگی میں اضافہ ہوتا گیا اور صورتحال گھمبیر ہوتی گئی پاکستان نے ’دہرے سگنلز‘ دینا شروع کیے، عسکری کارروائی کرتے ہوئے یہ اعلان کر دیا کہ ہم نیشنل کمانڈ اتھارٹی (این سی اے) کا اجلاس بلا رہے ہیں۔ یہ اپنی جوہری صلاحیت کی یاددہانی تھی۔\nپاکستان میں این سی اے پاکستان کے جوہری ہتھیاروں کا کنٹرول سنبھالتی اور ان کے بارے میں آپریشنل فیصلے لیتی ہے۔\nیہ وہ وقت تھا جب امریکی وزیرِ خارجہ مارکو روبیو نے فیصلہ کیا کہ وہ مداخلت کریں گے۔\nکارنیگی اینڈاؤمنٹ فار انٹرنیشنل پیس کے سینیئر فیلو ایشلی جے ٹیلس نے بی بی سی کو بتایا کہ ’امریکہ کی بہت زیادہ اہمیت تھی۔ سیکریٹری روبیو کی کوششوں کے بغیر یہ نتائج نہ نکلتے۔‘\nجس چیز نے اس سب کے دوران مدد کی وہ واشنگٹن کے دلی کے ساتھ گہرے ہوتے تعلقات بھی ہیں۔\nٹرمپ کے ساتھ انڈین وزیرِ اعظم نریندر مودی کے ذاتی تعلقات اچھے ہیں اور امریکہ کے وسیع تر سٹریٹیجک اور معاشی مفادات نے امریکی انتظامیہ کو وہ سفارتی ماحول پیدا کرنے کا موقع دیا جس کے باعث دونوں جوہری طاقتیں سیزفائر پر رضامند ہوئیں۔\nانڈین سفارتکاروں کے مطابق اس مرتبہ بھی تین طریقوں سے سیزفائر کی کوششیں کی گئیں جیسے سنہ 2019 میں پلوامہ بالاکوٹ کے واقعات کے بعد کیا گیا تھا۔\nامریکہ کی جانب سے آغاز میں ہچکچاہٹ کے بعد بالآخر مداخلت کی گئی اور پھر یہ دونوں ممالک کے درمیان سب سے اہم ثالث بن کر ابھرا۔\nچاہے امریکہ کے کردار کو اس دوران اس کے اپنے اہلکار بڑھا چڑھا کر پیش کریں یا اسے دلی اور اسلام آباد میں اس طرح نہ مانا جائے لیکن ماہرین کا ماننا ہے کہ امریکہ کا بحران میں ثالثی کا کردار اہم  اور پیچیدہ ہے۔\nسیزفائر کی پائیداری کے حوالے سے خدشات ضرور تھے کیوں کہ سنیچر کو انڈین میڈیا کی جانب سے رپورٹ کیا گیا کہ دراصل یہ سیزفائر دونوں ممالک کے سینیئر فوجی افسران کی جانب سے کیا گیا، نہ کہ امریکہ کی جانب سے۔\nخارجی امور کے ماہر مائیکل کوگلمین نے بی بی سی کو بتایا کہ ’یہ سیزفائر کمزور ہی ہو گا کیونکہ یہ بہت جلدی کیا گیا ہے اور بہت زیادہ تناؤ کے بیچ ہوا ہے۔ امریکہ اور پاکستان کے برعکس انڈیا میں اسے مختلف انداز میں دیکھا جا رہا ہے۔‘\n’کیونکہ یہ جلدی میں کیا گیا ہے اس لیے اس لیے ہو سکتا ہے کہ اس میں وہ گارنٹیز اور یقین دہانیاں موجود نہ ہوں اور جو ایسے تناؤ کے لمحات میں چاہیے ہوتی ہیں۔‘",
        "published_date": "Mon, 12 May 2025 02:51:56 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cy904z9e1eno#1",
        "title": "مونجارو: بھوک اور وزن کم کرنے والا انجیکشن لیکن کیا یہ ایک مستقل حل ہے؟",
        "link": "https://www.bbc.com/urdu/articles/cy904z9e1eno",
        "image_url": "https://ichef.bbci.co.uk/news/1024/branded_urdu/73f8/live/cefaf2f0-2e41-11f0-8ff1-59f5dcf8e9f5.jpg",
        "article": "سیمون تقریباً ایک سال سے وزن کم کرنے کے انجیکشنز کا استعمال کر رہی ہیں۔ وہ کہتی ہیں کہ ان انجیکشنز نے وہ کر دکھایا جو ڈائٹ، یعنی خوراک میں کمی، ان کے لیے کبھی نہیں کر سکی۔\n34 سالہ سیمون کے ذہن میں ہر وقت یہی سوال ہوتا تھا کہ اگلا کھانا کب ہوگا؟ کیا کھانا ہوگا؟ کیا وہ ان کے لیے کافی ہوگا؟\nوہ کہتی ہیں کہ ’اتنی شدید خواہش ہوتی تھی کہ ناقابل برداشت ہوجاتی تھی۔ میں نے ہر قسم کی ڈائٹ آزما کر دیکھی ہے۔ آپ ایٹکنز، کلین ایٹنگ، سلِم فاسٹ، سلمِنگ ورلڈ، میل ریپلیسمنٹ شیکس جیسی کسی بھی ڈائٹ کا نام لیں میں نے سب کچھ آزمایا لیکن کچھ بھی میرے لیے کارگر ثابت نہیں ہوا۔‘\nکچھ سال قبل جب ان کا وزن 102 کلوگرام ہو گیا تو وہ لاکھوں لوگوں کی طرح ’ویٹ واچرز‘ کی جانب رجوع ہوئیں۔ انھوں نے ایپ ڈاؤن لوڈ کی اور اس کے پوائنٹس سسٹم پر سختی سے عمل پیرا رہیں، وہ جو کچھ کھاتیں، وہ سکین کرتیں اور روزانہ کے پوائنٹس کے اندر رہتیں۔\n’ویٹ واچرز‘ کھانے پینے کی اشیاء کو پوائنٹس دیتے ہیں۔ اور اس ضمن میں ان کا کہنا ہے کہ یہ ایک ’انقلابی الگوردم‘ ہے جس کے ذریعے صارفین کو بہتر غذاؤں کے بارے میں آگاہ کیا جاتا ہے۔\nلیکن سیمون کہتی ہیں کہ چند ہفتوں بعد انھیں ایسا لگنے لگا جیسے انھیں ناکام ہونے کے لیے تیار کیا جا رہا ہے۔\nانھوں نے کہا: ’میں طویل عرصے تک وزن کیسے کم رکھ سکتی تھی اگر مجھے اس عجیب پوائنٹس سسٹم کو فالو کرنا پڑتا؟ کھانے کو پوائنٹس میں نہیں بلکہ کیلوریز، فیٹ اور مائکرونیوٹریئنٹس میں ناپا جاتا ہے۔‘\n’مجھے محسوس ہوا جیسے میں قید ہو گئی ہوں، اور جتنا زیادہ میں نے تحقیق کی اور سمجھا اتنا ہی مجھے یقین ہوتا گیا کہ یہ سب میرے لیے نہیں۔‘\nان کے مطابق، وزن کم کرنے کی جدوجہد میں جو چیز ان کے لیے واقعی مؤثر ثابت ہوئی وہ وزن کم کرنے کا انجیکشن ’مونجارو‘ تھا۔ اس انجیکشن کو انھوں نے تقریباً ایک سال قبل لینا شروع کیا تھا۔\nوہ بتاتی ہیں کہ اس وقت ’میں اپنی زندگی کے سب سے زیادہ وزن 21 اسٹون (یعنی 133 کلو گرام) سے کچھ اوپر تھی۔ اور ڈاکٹر نے بتایا کہ میں پری-ڈائیبیٹک (ذیابیطس کے دہانے پر) ہوں۔ مجھے معلوم تھا کہ کچھ بدلنا ہو گا، میرے دو بچے ہیں جو مجھ پر منحصر ہیں۔‘\nانھیں دوا شروع کرنے کا مشورہ دیا گیا، لیکن اس کے لیے انھیں دو سال کے انتظار کا کہا گيا تو انھوں نے نجی طور پر اسے آن لائن خریدنے کا فیصلہ کیا۔ صرف چند دنوں میں، وہ خوشی کے آنسو بہا رہی تھیں۔\nانھوں نے کہا: ’مجھے یقین نہیں آ رہا تھا کہ مجھے کھانے پر کنٹرول حاصل ہو گیا ہے۔ پہلی بار میں پریشان نہیں تھی کہ اگلی بار کب کھاؤں گی۔‘\nوزن کم کرنے کا یہ انجیکشن جی ایل پی-1 نامی ہارمون کی نقل کرتے ہیں، جو بھوک کم کرتا ہے اور انسان کو زیادہ دیر تک شکم سیر ہونے کا احساس دلاتا ہے۔\nاب تک، سیمون اپنا وزن 26 کلو گرام کم کر چکی اور آہستہ آہستہ ان کا وزن مزید کم ہو رہا ہے۔ وہ اپنی کہانی سوشل میڈیا پر شیئر کر رہی ہیں۔\nانھوں نے کہا: ’مجھے فوری حل نہیں چاہیے۔ میں وزن کم کرنے کے انجیکشنز کو استعمال کر رہی ہوں تاکہ مجھے وہ کنٹرول مل سکے جو کبھی میرے پاس نہیں تھا۔‘\nبہت سے لوگوں کے لیے وزن کم کرنے کے یہ انجیکشن تیز نتائج فراہم کرتے ہیں، لیکن کچھ ماہرین کو اس کے بڑھتے ہوئے رجحان اور طویل المدتی جسمانی و ذہنی اثرات کے متعلق تشویش ہے۔\nایک وقت تھا جب ویٹ واچرز کو محفوظ اور متوازن وزن کم کرنے کے مترادف سمجھا جاتا تھا۔ دنیا بھر میں اس کے تقریبا 45 لاکھ صارفین تھے اور تقریباً ہر شہر میں اس کے ورکشاپس موجود تھے۔\nلیکن 50 سال سے زائد عرصے تک ڈائٹ انڈسٹری پر راج کرنے کے بعد ویٹ واچرز نے دس لاکھ سے زائد ممبرز کھو دیے ہیں اور اس نے دیوالیہ ہونے کی درخواست دائر کر رکھی ہے کیونکہ وہ سوشل میڈیا اور وزن کم کرنے والے انجیکشنز کے بدلتے ہوئے منظرنامے کا مقابلہ نہیں کر سکا۔\nکمپنی کا کہنا ہے کہ وہ بند نہیں ہو رہی بلکہ دیوالیہ پن کی درخواست اس کے 1.25 ارب امریک ڈالر کے قرض کو حل کرنے میں مدد دے گی۔\nاپنے بیان میں ویٹ واچرز نے کہا ہے کہ اس کا وزن کم کرنے کا پروگرام (جس میں اب اس کے اپنے برانڈ کے انجیکشنز بھی شامل ہیں) اور ورکشاپس جاری رہیں گی۔\nکمپنی کا دعویٰ ہے کہ وہ پچھلے 60 سالوں سے سائنسی طور پر سب سے زیادہ معاون برانڈ رہا ہے اور اس کی افادیت پر 180 سے زائد تحقیقی مطالعے شائع ہو چکے ہیں۔\nویٹ واچرز کا کہنا ہے کہ اس نے ’مکمل دیکھ بھال کا ماڈل‘ اپنا رکھا ہے تاکہ ہر فرد کی مجموعی صحت کا خیال رکھا جا سکے، جس میں موٹاپے کے ماہر کلینکس اور رجسٹرڈ ڈائٹی شیئنز تک رسائی شامل ہے۔\nیہ ان چند کمپنیوں میں سے ایک ہے جہاں ڈاکٹر وزن کم کرنے کے لیے مریضوں کو ریفر کر سکتے ہیں اور برطانوی نیشنل ہیلتھ سروس (این ایچ ایس) مریضوں کی ہفتہ وار ملاقات میں شرکت کے لیے ادائیگی کرتا ہے۔\nنیشنل سینٹر فار ایٹنگ ڈس آرڈرز کی ڈائریکٹر ڈین جیڈ  نے بی بی سی کو بتایا کہ ’اب بات صرف کیلوریز کنٹرول کی نہیں رہی بلکہ ایک نیا رجحان ابھر چکا ہے، اور وہ فرد کی مکمل فلاح و بہبود ہے۔‘\n’لوگ قبیلوں کی صورت میں چلنا پسند کرتے ہیں، پہلے یہ ویٹ واچرز قبیلے کا قافلہ تھا جو پوائنٹس اور کیلوریز کا حساب رکھتا تھا اب لاکھوں لوگ مختلف طریقوں سے وزن کم کرنے یا صحت مند بننے کے طریقے اپناتے ہیں۔ یہ سوشل میڈیا، انجیکشنز کے ذریعے نئے نئے قبیلے بنا رہے ہیں۔‘\nوہ اس بات سے متفق نہیں ہیں کہ دوا اس کا حل ہے جس کی لوگوں کو تلاش ہے۔\nوہ کہتی ہیں کہ ’کوئی بھی دوا انسان کو یہ سہولت فراہم نہیں کرتی کہ انجیکشنز بند کرنے کے بعد دوبارہ ان کے وزن نہ بڑھیں۔‘\nان کا ماننا ہے کہ ’یہ ایک عارضی حل ہے، اور وزن کم کرنے اور اسے برقرار رکھنے کا سب سے مؤثر طریقہ یہ ہے کہ انسان زیادہ کھانے کے پیچھے کی نفسیاتی وجوہات کو سمجھے۔‘\nڈاکٹر جوان سلور لندن کے ایٹنگ ڈس آرڈرز کلینک ’اوری‘ کی چیف ماہرِ نفسیات ہیں اور وہ اس بات سے اتفاق کرتی ہیں۔ وہ کہتی ہیں کہ وزن کم کرنے والے انجیکشنز  جسم کی فطری ضروریات کو بالکل خاموش کر دیتے ہیں جو کہ جسم کو سمجھنے کے عمل کے خلاف ہے۔\n’لوگ نفسیاتی وجوہات کی بنا پر بے تحاشا کھا سکتے ہیں، وہ جذبات کو سنبھالنے یا خود کو تسلی دینے کے لیے کھاتے ہیں۔ ایٹنگ ڈس آرڈرز صرف کھانے کے بارے میں نہیں ہوتے۔‘\nخوراک اور غذائیت اب ایک بڑی، جامع حکمت عملی کا حصہ بن چکی ہیں جسے لوگ اپنی ویل بیئنگ یا فلاح و بہبود کے لیے اپنا رہے ہیں۔\nجینیفر پائبس لیورپول کی ایک فٹنس کوچ ہیں۔ وہ آن لائن اور ذاتی طور پر کلائنٹس کے ساتھ کام کرتی ہیں۔ ان کا کہنا ہے کہ صحت مند زندگی صرف وزن کم کرنے کا نام نہیں۔\n’میں جن خواتین کے ساتھ کام کرتی ہوں، ان کی حوصلہ افزائی کرتی ہوں کہ وہ اپنی بہتری کو صرف وزن کے ترازو پر نہ تولیں۔‘\n’اس بات پر توجہ دیں کہ وہ کیسا محسوس کر رہی ہیں، پرانی اور نئی تصویریں دیکھ کر جسم کی تبدیلی کو دیکھیں، نیند کیسی آتی ہے، دل کی رفتار، جم میں کارکردگی جیسی تمام چیزیں بہت اہم ہیں۔‘\nاگرچہ ڈائٹ انڈسٹری تبدیل ہوتی نظر آ رہی ہے لیکن اب بھی بہت سے لوگ ایسے ہیں جو اکٹھے بیٹھ کر اپنے تجربات بانٹنے، اور اپنے کمیونٹی کے دوسرے لوگوں کی وزن کم کرنے میں مدد کرنے کے روایتی انداز کو ترجیح دیتے ہیں۔\nچیشائر کے وِنزفرڈ شہر کے ایک چھوٹے سے چرچ ہال میں خواتین کا ایک گروپ نظر آ رہا ہے جو یکے بعد دیگرے صبر کے ساتھ ترازو پر چڑھنے کا انتظار کر رہا ہے۔\nوہ دھیمی آواز میں باتیں کر رہی ہیں اور اس وقت ان کے خوشگوار قہقہے سنائی دیتے ہیں جب وہ ایک دوسرے سے اپنا تازہ وزن شیئر کرتی ہیں۔\nکوئی کہتی ہے کہ ’میرا ایک پاؤنڈ بڑھ گیا ہے! میں نے ویک اینڈ پر تھوڑی سی، بلکہ شاید کافی، وائن پی لی تھی۔‘\nایک دوسری پوچھتی ہے کہ ’تم نے جن کیوں نہیں پی؟ وہ تو صرف 55 کیلوریز کا ایک شاٹ ہوتا ہے!‘\nوہ سب بی ویڈ نامی سلمنگ گروپ میں اپنی ہفتہ وار جانچ کے لیے آئی ہیں۔ کچھ خواتین نے کئی پاؤنڈز کم کر لیے ہیں، کچھ کا تھوڑا سا وزن بڑھا ہے، لیکن مجموعی طور پر، اس کلاس میں شامل ہونے کے بعد سب کا وزن کم ہوا ہے۔\nوہ یہ سیکھ رہی ہیں کہ اعتدال میں کھانا کیسے کھایا جائے، محفوظ طریقے سے ورزش کیسے کی جائے، اور خود سے اچھا محسوس کیسے کیا جائے۔\nبادی النظر میں یہ کسی ویٹ واچرز کی کلاس لگ سکتی ہے جہاں خواتین اکٹھی ہو رہی ہیں تاکہ اپنے وزن کم کرنے کی کہانیاں سنائیں اور ایک دوسرے کی حوصلہ افزائی کریں۔ لیکن بی ویڈ کی مالک اور بانی، لنڈا لیڈبیٹر کہتی ہیں بی ویڈ اور ویٹ واچرز میں کچھ اہم فرق ہیں۔\nوہ 18 سال تک ویٹ واچرز کی گروپ لیڈر رہیں، لیکن سنہ 2018 میں انھوں نے اپنا الگ گروپ قائم کرنے کے لیے وہاں سے استعفیٰ دے دیا۔\nوہ کہتی ہیں: ’میرا خیال ہے کہ ویٹ واچرز نے واقعی بہت سی خواتین کے لیے کچھ مختلف اور امید افزا فراہم کیا، لیکن اب وہ اپنا راستہ کھو چکے ہیں۔‘\n’میں غذائیت کے بارے میں سکھاتی ہوں، میں انھیں اس کے بارے میں تعلیم دیتی ہوں، میں کوئی اضافی چیز فروخت نہیں کرتی۔ مجھے لگتا ہے کہ ویٹ واچرز اب صرف مصنوعات بیچنے تک محدود ہو گیا ہے، اس کا ہمیشہ اضافی فروخت پر زور تھا، اصل میں لوگوں کو درست طریقے سے وزن کم کرنے میں مدد دینا مقصد نہیں رہا۔‘\nوہ وزن کم کرنے والی ادویات کی تاثیر پر شک کرتی ہیں، اور ان کے کچھ ممبرز جنھوں نے اوزیمپک اور ویگوی جیسی ادویات کا سہارا لیا وہ گروپ چھوڑ چکے ہیں۔ لیکن بہت سے لوگ اب بھی ان کے ساتھ ہیں اور وہ ان انجیکشنز کے ساتھ ساتھ بی ویڈ کی میٹنگز میں شرکت کرتی ہیں تاکہ جذباتی حمایت حاصل کر سکیں۔\n38 سالہ کیتھرین بریڈی سنہ 2023 سے بیئنگ ویڈ کی رکن ہیں، اور اس دوران وہ تین سٹون (تقریباً 19 کلوگرام) وزن کم کر چکی ہیں۔ لیکن ان کی شادی چونکہ اب صرف چند ہفتے دور ہے اس لیے وہ مونجارو انجیکشن کا استعمال کر رہی ہیں تاکہ تیزی سے وزن کم کیا جا سکے۔\nلیکن معاملات ویسے نہیں چلے جیسے انھوں نے امید کی تھی۔\nانھوں نے کہا: ’میں ایک ماہ سے زیادہ عرصے سے مونجارو پر ہوں، اور اگرچہ میں نے پہلے ہفتے میں تقریباً 6 پاؤنڈ کم کیا، لیکن پھر میں نے اس میں سے آدھا واپس بڑھا لیا۔‘\n’دو ہفتے تک بالکل بھوک نہ لگنا بہت عجیب سا تجربہ تھا، اور میں اتنے پیسے خرچ کر رہی ہوں لیکن اس حساب سے وزن کم نہیں ہو رہا۔‘\nوہ اسے جاری رکھنا چاہتی ہیں، لیکن ابھی مکمل طور پر اس کے لیے قائل نہیں ہوئیں۔\nوہ کہتی ہیں: ’چاہے میں پتلے ہونے کا انجیکشن استعمال کرتی رہوں لیکن میں بیئنگ ویڈ میں جانا جاری رکھوں گی، وہاں دوسرے لوگوں کی موجودگی اور حمایت مجھے ہمت دیتی ہے۔‘",
        "published_date": "Mon, 12 May 2025 08:01:29 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cwyvlwx7z1wo#2",
        "title": "88 گھنٹوں کی خوفناک کشیدگی اور اچانک سیزفائر: پاکستان اور انڈیا کے ایک دوسرے پر میزائل حملوں کے بعد آگے کیا ہوگا؟",
        "link": "https://www.bbc.com/urdu/articles/cwyvlwx7z1wo",
        "image_url": "https://ichef.bbci.co.uk/news/1024/branded_urdu/faf9/live/8dac66c0-2e51-11f0-8576-cdb2fa74224b.jpg",
        "article": "ایئر سٹرائیکس، فضائی جھڑپیں، ڈرونز سے دراندازی، میزائل حملے اور اب بالآخر فائر بندی۔۔۔\nپاکستان اور انڈیا کے درمیان گذشتہ چار روز میں وہ سب کچھ ہو چکا ہے جس کا اس سے پہلے تصور بھی نہیں کیا جا سکتا تھا۔ لیکن اس وقت ملین ڈالر سوال یہ ہے کہ دونوں ممالک کے درمیان ہونے والا سیز فائر دیرپا ہے بھی یا نہیں۔\nابھی اس سیز فائر کو چند ہی گھنٹے گزرے تھے کہ دونوں ممالک کی جانب سے ایک دوسرے پر سیزفائر کی خلاف ورزی کے الزام لگنے لگے۔\nانڈیا کے سیکریٹری خارجہ وکرم مسری نے دعویٰ کیا کہ ’گذشتہ چند گھنٹوں سے ہمارے (پاکستان کے ساتھ) سمجھوتے میں مسلسل خلاف ورزیاں ہوئی ہیں۔ یہ اس سمجھوتے کی خلاف ورزی ہے جس پر ہم آج پہنچے تھے۔‘ انھوں نے اپنی بریفنگ کا اختتام اس مطالبے پر کیا کہ پاکستان خلاف ورزیاں دور کرے۔\nپاکستان کی وزارتِ خارجہ کی جانب سے جاری بیان میں انڈین الزام کی تردید کرتے ہوئے دعویٰ کیا گیا ہے کہ ’پاکستان سیزفائر پر عمل درآمد کے لیے پُرعزم ہے اور کچھ علاقوں میں انڈیا کی جانب سے کی گئی خلاف ورزیوں کے باوجود پاکستانی فورسز ذمہ داری کا مظاہرہ کر رہی ہیں۔‘\nسیز فائر کے بعد جہاں پاکستانی اور انڈین افواج اس تنازع میں اپنی کامیابیوں اور نقصانات کا حساب لگا رہے ہوں گے وہیں طاقت کے ایوانوں میں یہ سوال بھی پوچھا جا رہا ہو گا کہ اس سنگین بحران کے بعد دونوں ممالک کہاں کھڑے ہیں۔\nساتھ ہی امریکہ کا اس تنازع میں کردار خاصا دلچسپ تھا اور اس کی ثالثی میں پہلے ہچکچاہٹ اور پھر دلچسپی کئی سوال چھوڑ گئی ہے۔\nلگ بھگ 88 گھنٹوں تک جاری رہنے والی اس ناقابلِ یقین کشیدگی نے جہاں دونوں ممالک کے عوام کو 21ویں صدی میں ایک جدید جنگ کی خوفناک جھلک دکھائی ہے وہیں ماہرین سمجھتے ہیں کہ سیزفائر کے باوجود ابھی اس تنازع پر خطرناک غیریقینی کے بادل چھائے رہیں گے۔\nساڑھے تین روز تک دونوں ممالک کی جانب سے ایک دوسرے پر حملے کیے گئے جن میں درجنوں افراد ہلاک ہوئے لیکن سنیچر کی سہ پہر امریکی صدر ڈونلڈ ٹرمپ نے سوشل میڈیا پر ایک مختصر پوسٹ کے ذریعے دونوں ممالک کے درمیان سیز فائر کا اعلان کر دیا۔\nجنوبی ایشیا میں پیدا ہوتے بحران پر گہری نظر رکھنے والے تجزیہ کاروں کا کہنا ہے کہ ماضی کے مقابلے میں اس مرتبہ امریکہ ابتدائی طور پر انڈیا اور پاکستان کے درمیان کشیدگی کم کروانے میں ہچکچکاہٹ کا شکار رہا۔\nواشنگٹن میں نیو لائنز انسٹیٹیوٹ برائے سٹریٹیجی و پالیسی کے سینیئر ڈائریکٹر کامران بخاری نے انڈیا پاکستان کے درمیان اس کشیدگی اور اس کے بعد ہونے والے سیزفائر کے بارے میں ہم سے تفصیلی گفتگو کی ہے۔\nامریکی انتظامیہ کی جانب سے اس ہچکچاہٹ کے بارے میں بات کرتے ہوئے انھوں نے کہا کہ ’اس انتظامیہ کی ایک انتہائی واضح ڈاکٹرائن سامنے آئی ہے جو یہ ہے کہ اب یہ ماضی کی حکومتوں کی طرح کسی اور کے مسئلے کو اپنا مسئلہ نہیں بناتے بلکہ کہتے ہیں کہ لڑنا ہے تو لڑو۔ اگر ہماری ضرورت ہے تو بتاؤ، ہم بیچ میں پڑیں گے۔ \n’لیکن ہم اب آپ کی لڑائیاں نہیں نمٹائیں گے۔ ہم ثالثی کریں گے لیکن کسی فریق کو مجبور نہیں کر سکتے۔‘\nانھوں نے کہا کہ ’انڈیا اس بات سے خوش نہیں ہو گا کہ امریکہ نے پاکستان پر دہشتگردی کے خلاف اقدامات اٹھانے کے لیے دباؤ نہیں ڈالا، اس کی ایک وجہ یہ بھی ہے کہ امریکہ نے دہشتگردی کے خلاف جنگ کی پالیسی اب ختم کر دی ہے۔\n’واشنگٹن کی طرف سے نئی دہلی کے لیے یہ پیغام بھی آیا ہے کہ آپ اپنے معاشی مشکلات کا شکار پڑوسی سے کیوں لڑ رہے ہیں جب ہم آپ کو کہہ رہے ہیں کہ آپ ہمارے ساتھ مل کر چین کا مقابلہ کریں۔‘\nدوسری جانب پاکستان کے سابق سیکریٹری خارجہ اعزاز چوہدری نے بی بی سی کو بتایا کہ ’امریکہ نے جلد ہی یہ اندازہ لگا لیا کہ یہ معاملہ بہت سنگین بحران کی شکل لے سکتا ہے، اس لیے انھوں نے درجہ حرارت نیچے لانے اور دونوں ممالک سے بات چیت کر کے سیزفائر کروایا۔ \n’پاکستان نے بالکل صحیح وقت پر انڈیا کو جواب دیا، اور یہ پیغام دیا کہ اس کی اچھائی کو اس کی کمزوری نہ سمجھا جائے۔‘\nتاہم سی این این کو ٹرمپ انتظامیہ کے اہلکاروں کی جانب سے بتایا گیا ہے کہ جمعے کے جو امریکی محکمہ خارجہ کو خطرناک انٹیلیجنس موصول ہوئی کہ یہ تنازع کس حد تک سنگین ہو سکتا ہے تو اس کے پاس ثالثی میں زیادہ مؤثر کردار ادا کرنے کے علاوہ کوئی آپشن نہیں بچا تھا۔ \nکامران بخاری کے مطابق ’یہ سیزفائر بہت کمزور ہے اور اس کی وجہ یہ ہے کہ انڈیا کی جانب سے جو پاکستانی شہروں پر ایئر سٹرائکس کی گئیں اس کے بعد سے انڈیا پاکستان کے درمیان کشیدگی کے پرانے ضوابط ختم ہو گئے ہیں۔‘\nان کی رائے ہے کہ ’ہم دونوں ملکوں کے درمیان کشیدگی کے ایک نئے دور میں داخل ہو گئے ہیں۔‘\n’اس کے ضوابط بھی نئے ہوں گے، ایک نیو نارمل شروع ہو رہا ہے، وہ کیا ہے یہ ابھی کھل کر سامنے نہیں آیا اور صورتحال خاصی غیر یقینی ہے۔‘\nانھوں نے اپنی بات کی وضاحت کرتے ہوئے کہا کہ ’اب دونوں نے دستانے اتار دیے ہیں اور یہ ثابت کیا ہے کہ جوہری طاقتیں ہونے کے باوجود وہ ایک محدود جنگ کر سکتے ہیں جس کی وجہ جدید ٹیکنالوجی ہے۔ \n’اب کروز اور بیلسٹک میزائلوں، ڈرونز، ایئر ڈیفنس اور اپنی ہی سرحد میں رہ کر حملہ کرنے والے طیاروں کا دور ہے۔ اب شاید ان کے لیے ایک دوسرے کے اوپر میزائل داغنا کوئی بڑی بات نہ رہے۔\n'یہاں اس نئے دور میں نئے قواعد و ضوابط اور نئے نارملز کے بارے میں ابھی ہم مزید جانیں گے۔'\nانھوں نے کہا کہ ’چھ سال پہلے بالاکوٹ کے بعد کی مثال لے لیں، اس وقت انڈیا کا ایک پائلٹ واپس کر کے صورتحال رک گئی تھی کیونکہ یہ ڈر تھا کہ بات بڑھ نہ جائے۔ \n’اب وہ بات بڑھ چکی ہے اور بڑھنے کے بعد سامنے آیا ہے کہ محدود جنگ ممکن ہے۔ پہلے سیزفائر کی خلاف ورزی اگر ایل او سی پر چھوٹے اسلحے سے ہوتی تھی، اب یہ خلاف ورزی بین الاقوامی سرحد پر ہونے کا خطرہ بڑھ گیا ہے۔‘\nسابق انڈین سفیر کے سی سنگھ نے انڈیا ٹوڈے کو بتایا کہ ’یہ سیزفائر خوش آئند اور یقیناً آئی ایم ایف کی قسط دینے سے پہلے امریکہ کی جانب سے پاکستان کے لیے کچھ شرائط رکھی گئی ہوں گی جو ہمیں آگے جا کر سمجھ آئیں گی۔ \n’لیکن سیزفائر مکمل ہونا چاہیے صرف بین الاقوامی سرحد پر نہیں، لائن آف کنٹرول پر بھی ہونا چاہیے۔ یہ ہمیں آنے والے دنوں میں معلوم ہو گا کہ اس بارے میں مزید کیا بات ہوتی ہے۔‘\nسابق پاکستانی سفیر اعزاز چوہدری نے کہا کہ 'خواہش تو یہی ہے کہ دونوں ملک بات چیت کے ذریعے دہشتگردی، مسئلہ کشمیر اور پانی کا مسئلہ حل کرنے کی طرف جائیں گے نہ کہ اسے جنگ کے میدان میں جا کر حل کرنے کی کوشش کریں گے۔'\nسیزفائر معاہدے کے بارے میں بات کرتے ہوئے اعزاز چوہدری نے کہا کہ 'یہ معاہدہ کمزور ہے، ابھی خبریں آ رہی ہیں ایل او سی پر خلاف ورزیاں ہوئی ہیں۔ اگر سیزفائر کو بچانے ہے تو نیوٹرل وینیو پر بات چیت کو آگے بڑھایا جائے۔\n’ لیکن اگر ایسا نہ ہوا تو ظاہر ہے کہ یہ زیادہ دیر نہیں چل سکے گا۔‘\nیہاں یہ واضح کرنا ضروری ہے کہ ایک طرف امریکہ اور پاکستان نے غیر جانبدار مقام پر کشمیر سمیت دیگر مسائل پر حل کے لیے مذاکرات کی تائید کی ہے تاہم انڈیا نے اس فائر بندی کو ایک الگ طرح سے دیکھا گیا ہے۔ \nخبررساں ادارے روئٹرز کی جانب سے چار انڈین اور پاکستانی حکومت کے ذرائع کے حوالے سے خبر دی گئی ہے کہ سیز فائر معاہدے میں اس وقت سندھ طاس معاہدے کی بحالی کی بات نہیں کی گئی اور یہ تاحال معطل ہے۔ جبکہ پاکستان کے وزیر اعظم شہباز شریف نے سیز فائر کے بعد پانی کی تقسیم کے تنازع کو حل کرنے کے لیے بات چیت کی امید ظاہر کی ہے۔ \nخیال رہے کہ 22 اپریل کو پہلگام میں 26 سیاحوں کی ہلاکت کے بعد انڈیا کی جانب سے پاکستان کے خلاف جو اقدامات اٹھائے گئے تھے ان میں سے ایک سندھ طاس معاہدے کی معطلی بھی تھی۔ \nاس کے بعد سے پاکستان کی جانب سے انڈیا پر دریائے چناب کا پانی روکنے کا الزام بھی عائد کیا گیا ہے اور پاکستان کے وزیرِ دفاع خواجہ آصف نے ایک بیان میں یہ بھی کہا ہے کہ اگر انڈیا نے کوئی غیرقانونی سٹرکچر بنا کر پانی کا رخ موڑنے یا روکنے کی کوشش کی تو اس سٹرکچر کو تباہ کر دیا جائے گا۔\nکامران بخاری سمجھتے ہیں کہ سندھ طاس معاہدہ ایک طویل عرصے تک دونوں ممالک کے درمیان ایک مسئلہ رہے گا اور انڈیا اس پاکستان پر دباؤ ڈالنے کے لیے استعمال کرے گا۔ \nانھوں نے کہا کہ ’مودی حکومت یہ جانتی ہے کہ طویل عرصے تک جنگ لڑنا بھی اس کے مفاد میں نہیں ہے کیونکہ اس صورتحال میں سرمایہ کاروں کا اعتماد کم ہو گا، اور یہاں وہ پاکستان پر دباؤ بڑھانے کے لیے سندھ طاس معاہدے کے خاتمے کو وہ استعمال کرتے رہیں گے اور یہ تلوار پاکستان پر لٹکائے رکھیں گے۔ \n’یہ پاکستان کو دباؤ میں رکھنے کے طریقے کے طور پر استعمال کیا جاتا رہے گا۔‘\nاس بارے میں بات کرتے ہوئے اعزاز چوہدری نے کہا کہ ’خواہش تو یہی ہے کہ دونوں ملک بات چیت کے ذریعے نہ صرف پانی کا مسئلہ بلکہ دہشتگردی اور مسئلہ کشمیر کا بھی حل نکالیں نہ کہ اسے جنگ کے میدان میں جا کر حل کرنے کی کوشش کریں گے۔‘\nانڈین ٹی وی چینلز پر نظر دوڑائی جائے تو وہاں یہ سوالات پوچھے جا رہے ہیں کہ آیا انڈیا کو امریکی ثالثی کا سہارا لے کر سیزفائر کرنا چاہیے تھا اور کیا انڈیا کو پاکستان کے خلاف کشیدگی جاری رکھنی چاہیے تھی۔ \nبی بی سی کے ریجینل ایڈیٹر برائے جنوبی ایشیا امبراسن ایتھیراجن کے مطابق ’انڈیا ایک بار پھر یہ دلیل دے سکتا ہے کہ اس نے پاکستان کے ایٹمی ڈیٹرنس کے باوجود پاکستان کے اندر دہشت گردی کے بنیادی ڈھانچے پر حملہ کرنے میں کوئی ہچکچاہٹ محسوس نہیں کی۔\n’مجموعی طور پر دہلی کو یہ احساس بھی ہو سکتا ہے کہ ان کے پرانے حریف کی فضائی طاقت اس کی سوچ سے کچھ زیادہ ہے، اور انڈیا نئے ہتھیاروں کے حصول پر اربوں خرچ کرنے کے باوجود فیصلہ کُن ضرب لگانے میں ناکام رہا ہے۔‘\nدوسری جانب ’پاکستانی فوج اپنے ملک کی عوام کو بتا سکتی ہے کہ وہ کس طرح انڈیا کی جارحیت کو ناکام بنانے میں کامیاب ہوئے۔ ایک طرح سے پاکستانی افواج اس تنازعے میں ایک اور فاتح کے طور پر ابھری ہیں کیونکہ بظاہر پورا ملک اور اس کے عوام اُن کے پیچھے کھڑے ہیں۔ یاد رہے کہ صرف دو سال قبل سابق وزیراعظم عمران خان کے حامیوں کی جانب سے پاکستانی فوج کے خلاف مظاہرے کیے گئے تھے۔‘",
        "published_date": "Sun, 11 May 2025 10:52:52 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c80krk3p8d4o#2",
        "title": "اسلام آباد میں غیر ملکی خاتون کا مبینہ ریپ: پولیس سافٹ ڈرنک کی بوتل اور پرس پر موجود انگلیوں کے نشانات سے ملزم تک کیسے پہنچی؟",
        "link": "https://www.bbc.com/urdu/articles/c80krk3p8d4o",
        "image_url": "https://ichef.bbci.co.uk/news/1024/branded_urdu/a496/live/bbc82130-2e28-11f0-87f7-8ba4de50c1f0.jpg",
        "article": "اسلام آباد پولیس نے پاکستان کے وفاقی دارالحکومت میں ایک غیر ملکی خاتون کے مبینہ ریپ کے ملزم کو سافٹ ڈرنک کی بوتل سے ملنے والے انگلیوں کی نشانات کی مدد  سے گرفتار کرنے کا دعوی کیا ہے۔\nپولیس کے مطابق ملزم ایک غیر ملکی خاتون کو اسلحہ کے زور پر  ریپ کرنے اور اس سے لاکھوں روپے کی نقدی چھیننےکے واقعہ میں ملوث تھا۔\nگرفتار ہونے والے ملزم کے بارے میں اسلام آباد پولیس کے حکام کا یہ بھی دعویٰ ہے کہ وہ سکولز، کالجز اور ہاسٹلز کے باہر منشیات (آئس) فروشی میں بھی ملوث تھا۔\nمقامی پولیس کا کہنا تھا کہ متاثرہ غیر ملکی خاتون پاکستان میں علاج کی غرض سے آئی ہوئی تھیں اور وہ راولپنڈی کے ایک گرلز ہاسٹل میں قیام پذیر تھیں۔\nریپ کے اس واقعہ کی ایف آئی آر اسلام آباد کے تھانہ آبپارہ میں متاثرہ غیرملکی خاتون کی مدعیت میں ہی درج کی گئی ہے۔ اس مقدمے میں متاثرہ خاتون نے موقف اختیار کیا ہے کہ وہ راولپنڈی میں واقع ایک نجی گرلز ہاسٹل میں رہائش پذیر ہیں۔\nمقدمہ کی ایف آئی آر کے مطابق متاثرہ خاتون نے پانچ مئی کی شام کو اسلام آباد کے سیکٹر ایف سیون میں ڈاکٹر کے پاس جانے کے لیے ایک ٹیکسی ایپ سے رائیڈ بُک کی اور ایک موٹر سائیکل سوار کے ساتھ بیٹھ گئیں۔\nایف آئی آر کے مطابق ملزم متاثرہ غیر ملکی لڑکی کو ڈاکٹر کے پاس لے جانے کے بجائے اسلام آباد میں واقع شکرپڑیاں کے جنگل میں لے گیا جہاں اس نے بائیک کو ایک مقام پر کھڑا کر کے اسلحہ تان لیا۔\nمتاثرہ لڑکی کے مطابق ملزم اسے جنگل میں لے گیا جہاں مبینہ طور پر اُن کا ریپ کیا گیا اور پھر جاتے ہوئے اُن کے پرس میں موجود دو لاکھ 80 ہزار روپے کی نقدی اور ایک عدد انگوٹھی کے علاوہ اُن کا پاسپورٹ بھی چھین لیا گیا۔\nایف آئی آر کے مطابق ملزم نے فرار ہونے کے لیے موٹر سائیکل سٹارٹ کرنے کی کوشش کی لیکن جب یہ سٹارٹ نہ ہوئی تو ملزم موٹر سائیکل چھوڑ کر فرار ہو گیا۔\nمقامی پولیس کے مطابق اس واقعہ کے بعد متاثرہ لڑکی نے علاقے میں موجود پولیس پیٹرولنگ ٹیم کو اس بارے میں بتایا جس کے بعد متاثرہ غیر ملک لڑکی کو وویمن پولیس اہلکاروں کی مدد سے پولی کلینک لے جایا گیا جہاں پر ان کا طبی معائنہ کروایا گیا۔\nاس مقدمے کی تفتیشی ٹیم میں شامل پولیس اہلکار کا کہنا تھا کہ ابتدائی میڈیکل رپورٹ کے مطابق غیر ملکی لڑکی کے ساتھ ریپ ہونے کی تصدیق ہوئی ہے۔\nمقامی پولیس کا کہنا تھا کہ لڑکی کے زیر استعمال پرس پر ملزم کی انگلیوں کے نشانات کو محفوظ کر کے اس کی نشاندہی کے لیے متعلقہ ادارے کو بھجوا دیا گیا۔\nمقامی پولیس کے مطابق متاثرہ لڑکی نے اس واقعہ کی رپورٹ اپنے ملک کے سفارتخانے سے بھی کی تھی جس کے بعد متعلقہ سفارتی عملے نے پاکستان کے دفتر خارجہ سے بھی اس بارے میں رابطہ کیا تھا۔\nمقامی پولیس کا کہنا ہے کہ اسلام آباد پولیس کے سربراہ نے ایس ایس پی انوسٹیگیشن کے علاوہ  اسلام آباد پولیس کے انسداد دہشت گردی ڈیپارٹمنٹ کو بھی اس واقعہ کی تحقیقات کے لیے ٹاسک دیا تھا۔\nاس مقدمے کی تحقیقاتی ٹیم میں شامل اسلام آباد پولیس کے انسداد دہشت گردی ڈیپارٹمنٹ کے سربراہ حمزہ ہمایوں نے بی بی سی کو بتایا کہ  متاثرہ لڑکی کے بیان کی روشنی میں اس واقعہ میں ملوث ملزم کا خاکہ بنایا گیا اور مقدمے کی تفتیش پر کام شروع کر دیا گیا۔\nانھوں نے کہا کہ ’پولیس نے وقوعہ کے روز سے اس راستے پر موجود سی سی ٹی وی کیمروں کا تمام ریکارڈ چیک کیا جہاں سے ملزم نے غیر ملکی لڑکی کو بٹھایا تھا۔‘\nانھوں نے بتایا کہ ’متاثرہ لڑکی کے منگیتر نے، جو پاکستان سے باہر مقیم ہیں، اپنے موبائل سے ایک رائیڈ بک کروائی تھی۔‘ ایس ایس پی حمزہ ہمایوں کا کہنا تھا کہ ’ابھی نجی کمپنی کے ڈرائیور نے رائیڈ کنفرم بھی نہیں کی تھی کہ متاثرہ لڑکی ڈاکٹر کے پاس جانے کے لیے ہاسٹل سے باہر آ گئی۔‘\nانھوں نے کہا کہ ’ہاسٹل کے باہر ملزم اپنی موٹر سائیکل پر ہیلمٹ پہنے پہلے سے موجود تھا اور متاثرہ لڑکی نے یہ سمجھا کہ اُس کی رائیڈ آ گئی ہے چنانچہ وہ لڑکی ملزم کی موٹر سائیکل پر بیٹھ گئی اور اسے ایف سیون میں ڈاکٹر کے پاس جانے کو کہا، لیکن ملزم غیر ملکی لڑکی کو شکرپڑیاں کے جنگل میں لے گیا۔‘\nاس مقدمے کی تفتیشی ٹیم میں شامل پولیس اہلکار کا کہنا تھا کہ سی سی ٹی وی فوٹیج کا ریکارڈ چیک  کرنے کے دوران اس طرح کی بائیک نظر آئی جس طرح کی بائیک ملزم جائے وقوعہ پر چھوڑ گیا تھا۔\nانھوں نے کہا کہ ’اس سی سی ٹی وی فوٹیج میں ملزم نے ہیلمٹ پہنا ہوا تھا اس وجہ سے اس کی شناخت نہیں ہو پائی تھی لیکن اس کا حلیہ بالکل اسی طرح کا تھا جس طرح کا حلیہ متاثرہ لڑکی نے پولیس اہلکاروں کو بیان دیتے ہوئے بتایا تھا۔‘\nایس ایس پی حمزہ ہمایوں کا کہنا تھا کہ ’سی سی ٹی وی کیمروں کے ریکارڈ کی چھان بین کے دوران وہی موٹر سائیکل راولپنڈی کے تھانے نیو ٹاؤن کے باہر نظر آئی جس پر ملزم بیٹھا ہوا تھا۔‘\nانھوں نے کہا کہ ’اس فوٹیج میں ملزم نے ہیلمٹ نہیں پہنا ہوا تھا اور اس کا حلیہ بھی اس سکیچ سے ملتا تھا جو کہ متاثرہ لڑکی کے بیان کی روشنی میں تیار کیا گیا تھا۔‘\nایس ایس پی حمزہ ہمایوں نے کہا کہ ’اس فوٹیج میں دو افراد نظر آ رہے تھے اور ان کے بارے میں جب تھانہ نیوٹاؤن کے باہر مارکیٹ میں موجود دوکانداروں سے پوچھا گیا تو ان میں سے چند دوکانداروں نے ملزم کو تو شناخت نہیں کیا البتہ  فوٹیج میں نظر آنے والے اس کے ساتھ والے شخص کو شناخت کر لیا۔‘\nاس مقدمے کی تفتیشی ٹیم میں شامل پولیس اہلکار کا کہنا تھا کہ شناخت کیے جانے والے شخص کو حراست میں لے کر پوچھ گچھ شروع کی تو معلوم ہوا کہ وہ تھانہ نیو ٹاون میں صفائی ستھرائی کا کام کرتا ہے اور اس کے علاوہ وہ چائے اور بوتلیں بھی فروخت کرتا ہے۔\nانھوں نے کہا کہ ’پوچھ گچھ کے دوران اس شخص نے ملزم کے بارے میں بتایا کہ کل ہی اس نے ملزم کے ساتھ بوتل پی تھی اور اس کی نشاندہی پر ریپ کے مقدمے کے  ملزم کو گرفتار کر لیا گیا۔‘\nانھوں نے کہا کہ ’جو سافٹ ڈرنک کی بوتل ملزم نے پی تھی اس کو قبضے میں لے کر اس کی انگلیوں کے نشانات متاثرہ لڑکی کے پرس سے حاصل ہونے والے نشانات کے ساتھ میچ کیے گئے تو فنگر پرنٹ میچ ہو گئے۔‘\nایس ایس پی سی ٹی ڈی کا کہنا تھا کہ ’تفتیش کے بعد ملزم کو جب شناخت کے لیے غیر ملکی متاثرہ لڑکی کے سامنے پیش کیا گیا تو متاثرہ لڑکی نے ایک سکینڈ سے بھی کم وقت میں ملزم کو شناخت کر لیا۔‘\nانھوں نے کہا کہ دوران تفتیش ملزم نے ریپ اور متاثرہ لڑکی سے جبری طور پر رقم چھیننے کا اعتراف کر لیا ہے۔\nانھوں نے کہا کہ ریکارڈ کے مطابق متاثرہ غیر ملکی لڑکی اس سے قبل دو مرتبہ پاکستان آ چکی ہے۔\nایس ایس پی حمزہ ہمایوں کا کہنا تھا کہ ملزم کے سابقہ ریکارڈ کے بارے میں چھان بین کی گئی تو معلوم ہوا کہ ملزم لڑکیوں کے کالج اور ہاسٹلز کے باہر منشات فروخت کرتا ہے اور اس کے علاوہ اس کے خلاف راولپنڈی کے مختلف تھانوں میں موٹر سائیکل چوری کے مقدمات بھی درج ہیں۔",
        "published_date": "Sun, 11 May 2025 05:30:15 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cg4vqzkpz5yo#2",
        "title": "آپریشن ’بنیان مرصوص کا آغاز کرنے والے فتح میزائل‘ کے بارے میں ہم کیا جانتے ہیں؟",
        "link": "https://www.bbc.com/urdu/articles/cg4vqzkpz5yo",
        "image_url": "https://ichef.bbci.co.uk/news/1024/branded_urdu/50a0/live/a6846ee0-2d61-11f0-b35b-67fc11e891ca.jpg",
        "article": "پاکستان کی حکومت کا کہنا ہے کہ انھوں نے سنیچر کی علی الصبح انڈیا کے خلاف جوابی کارروائی کا آغاز کر دیا ہے اور اس آپریشن کو ’بنیان مرصوص‘ کا نام دیا گیا ہے۔\nیاد رہے گذشتہ رات صوبہ پنجاب کے شہر راولپنڈی سمیت متعدد علاقوں میں دھماکوں کی آوازیں سُنی گئی تھیں۔ اس کے کچھ دیر بعد پاکستانی فوج کے شعبہ تعلقات عامہ کے سربراہ لیفٹیننٹ جنرل احمد شریف چوہدری نے دعویٰ کیا کہ جمعہ اور سنیچر کی درمیانی شب انڈیا نے فضائی حملوں کے دوران فضا سے زمین پر مار کرنے والے میزائلوں کے ذریعے راولپنڈی کے نور خان ایئر بیس، شورکوٹ ایئر بیس اور مرید ایئر بیس کو نشانہ بنانے کی کوشش کی، تاہم اُن کے مطابق ان حملوں کے نتیجے میں فضائیہ کے تمام اثاثے محفوظ رہے۔ \nیہ اطلاع دیے جانے کے کچھ ہی دیر بعد انھوں نے ’جوابی آپریشن بنیان مرصوص‘ کے آغاز کا اعلان کیا۔\nانڈیا پاکستان کشیدگی کی تازہ ترین تفصیلات بی بی سی لائیو پیج پر\nآئی ایس پی آر کے مطابق اس آپریشن کا آغاز پاکستان کی جانب سے ’فتح ون‘ میزائل چلا کر کیا گیا۔ آئی ایس پی نے فتح ون چلانے کی ویڈیوز بھی بی بی سی کے ساتھ شیئر کی ہیں۔\nپاکستانی فوج کے مطابق ’اس آپریشن کو اُن پاکستانی بچوں کے نام کیا گیا ہے جو انڈیا کی پاکستان پر جارحیت کے نتیجے میں ہلاک ہوئے تھے۔‘ مزید کہا گیا کہ ’پاکستان اِن معصوم بچوں کی شہادت کو نہ بھولا ہے اور نہ کبھی بھولے گا۔‘\n’بنیان مرصوص‘ کے الفاظ مسلمانوں کی مقدس کتاب قرآن کی ایک آیت سے لیے گئے ہیں جس کا مطلب ’سیسہ پلائی ہوئی دیوار‘ ہے۔\nقرآن کی سورہ الصف کی چوتھی آیت ہے جس میں کہا گیا ہے:\nإِنَّ اللَّهَ يُحِبُّ الَّذِينَ يُقَاتِلُونَ فِي سَبِيلِهِ صَفًّا كَأَنَّهُم بُنْيَانٌ مَّرْصُوصٌ (القرآن)\nجس کا ترجمہ ہے کہ ’بے شک اللہ اُن لوگوں کو پسند کرتا ہے جو اُس کی راہ میں صف بستہ ہو کر لڑتے ہیں گویا کہ وہ سیسہ پلائی ہوئی دیوار ہیں۔‘\nآئی ایس پی آر کے مطابق ’بنیان مرصوص‘ ایسے لوگ ہیں جو اللہ کے راستے میں جدوجہد کرتے ہیں یعنی ایک مضبوط، لوہے کی دیوار کی مانند اور یہی افراد اللہ کے سب سے محبوب بندوں میں شمار ہوتے ہیں۔\nپاکستانی فوج کا کہنا ہے کہ اسی جذبے کے تحت اس آپریشن کا نام ’بنیان مرصوص‘ رکھا گیا ہے۔\nآئی ایس پی آر کے مطابق اس آپریشن کا آغاز پاکستان کی جانب سے ’فتح ون‘ میزائل چلا کر کیا گیا اور فوج کے شعبہ تعلقات عامہ فتح ون چلانے کی ویڈیوز بھی میڈیا کے ساتھ شیئر کی ہیں۔\nیہ ویڈیوز سوشل میڈیا پر بھی وائرل ہیں اور اس وقت ’فتح ون‘ کے نام سے ٹرینڈ پاکستان کے ٹاپ ٹرینڈز میں شامل ہے۔\nفتح ون میزائل پاکستان کا جدید اور مختصر فاصلے تک مار کرنے والا ہتھیار ہے جس کی رینج 140 کلومیٹر تک ہے۔ 24 اگست 2021 کو مقامی طور پر تیار کردہ فتح ون راکٹ سسٹم کا تجربہ کیا گیا تھا۔ \nفتح ون پاکستان کا تیار کردہ زمین سے زمین پر مار کرنے والا گائیڈڈ میزائل ہے جو فتح سیریز کا حصہ ہے۔ اس سیریز میں ایک اور میزائل فتح ٹو بھی شامل ہے۔ پاکستان کی فوج کے شعبہ تعلقات عامہ (آئی ایس پی آر) کے مطابق 400 کلومیٹر تک کے فاصلے پر مار کرنے والے اس میزائل میں اپنے ہدف کو ٹھیک ٹھیک نشانہ بنانے کی صلاحیت ہے۔\nفتح ون ہدف کے لحاظ سے 300-500 کلو وار ہیڈ لے جانے کی صلاحیت بھی رکھتا ہے۔ \nکینبرا کی نیشنل یونیورسٹی میں سٹریٹیجک اور ڈیفینس سٹڈیز کے لیکچرر ڈاکٹر منصور احمد کے مطابق فتح میزائل پاکستان کی لانگ رینج راکٹ آرٹلری سسٹم میں جدید اضافہ ہیں۔ ان کا استعمال انتہائی درستگی کے ساتھ مختلف اہم اہداف پر جوابی حملوں کے لیے کیا جاتا ہے جن میں ائیربیسز، کمانڈ اینڈ کنٹرول سینٹرز، ایمونیشن ڈیپوز، لاجسٹک سپلائی لائنز، اور دشمن کے فاروڈ سپلائی ٹینکس یا توپ خانے وغیرہ شامل ہو سکتے ہیں۔\nڈاکٹر منصور کے مطابق فتح سیریز پاکستان کا بہت مؤثر میزائل سسٹم ہے جو ایئر فورس کے ساتھ مل کر دشمن کی (آفینسو کیپیبلٹی) کو نشانہ بنانے اور اُن کے ہائی ویلیو ڈیفینسو ٹارگٹس کو نیوٹرآئز کرنے میں استعمال ہوتا ہے۔\nانھوں نے بتایا کہ اس میزائل کی سب سے اہم خوبی یہ ہے کہ آپ ان میزائلوں کو دشمن کے دفاعی نظام کی حدود سے باہر، سٹینڈ آف رینج سے فائر کر سکتے ہیں۔ ان میزائلوں میں ’شوٹ اینڈ سکوٹ‘ کی صلاحیت موجود ہے، یعنی فائر کرنے کے فوراً بعد یہ اپنی جگہ بدل سکتے ہیں اسی وجہ سے یہ دشمن کی جوابی گولہ باری سے محفوظ رہتے ہیں، کیونکہ ان کا مقام فوری طور پر تبدیل ہو جاتا ہے لہٰذا انھیں نشانہ بنانا یا روکنا نہایت مشکل ہو جاتا ہے۔\n’پاکستان نے فتح سیریز کے گراؤنڈ لانچڈ آرٹلری راکٹ سسٹمز کا استعمال کیا ہے جو کہ امریکی ہائی موبیلٹی آرٹلری راکٹ سسٹم (HIMARS) سے مشابہ ہیں اور جنھیں یوکرین میں انتہائی درستگی سے استعمال کیا جا رہا ہے۔‘\nڈاکٹر منصور کے مطابق یہ میزائل سسٹم مقامی طور پر تیار کیا گیا ہے جس کا مطلب یہ ہے کہ اس سیریز کے مزید میزائلوں کی تیاری میں پاکستان کو سپلائی کی کوئی پریشانی نہیں ہو گی۔\nاُن کا مزید کہنا ہے کہ فتح سیریز میں ون، ٹو، تھری اور فور میزائل شامل ہیں جن میں فتح ون اور ٹو 400 کلومیٹر تک رینج رکھتے ہیں اور یہ دونون فوج کے آپریشنل استعمال میں ہیں۔ انھوں نے بتایا کہ پاکستان فتح فور پر بھی کام کر رہا ہے جس کی رینج 700 کلومیٹر ہے۔\nاس حوالے سے اسلام آباد میں مقیم دفاعی امور کے ماہر سید محمد علی بتاتے ہیں کہ فتح سیریز کے میزائلوں کی خاصیت یہ ہے کہ: ’یہ انتہائی درستگی کے ساتھ ہدف کو نشانہ بناتے ہیں اور یہ سپر سونک ہیں‘\nان کی سب سے اہم خاصیت ’مینوورایبل ان ٹرمینل سٹیج‘ ہے جس کا مطلب یہ ہے کہ کوئی بھی بیلسٹک میزائل سسٹم اس کو ہٹ نہیں کر سکتا۔\nاس کی مثال وہ کرکٹ سے دیتے ہیں کہ جس طرح کہا جاتا ہے کہ وقار یونس کی لیٹ سوئنگ ہوتی تھی، اگر کوئی بالر صرف را پیس پر 160 کلو میٹر پر بال کر رہا ہے تو اس کا کوئی فائدہ نہیں لیکن ایک بالر اگر 140 کی سپیڈ پر بھی بالنگ کر رہا ہے لیکن وہ لیٹ سوئنگ ہوتی ہے اور بالر ٹارگٹ پر پہنچنے سے پہلے اچانک اپنی ڈائریکشن تبدیل کر لیتا ہے تو جس طرح بیٹ اور بیٹسمن کے بیچ گیپ نکل آتا ہے اسی طرح ڈیفینس سسٹم کے بیچ گیپ نکل آتا ہے اور دشمن کے لانچ کیے گئے تمام میزائل کنفیوژ ہو جاتے ہیں اور آنے والے راکٹ کو ہٹ نہیں کر پاتے۔‘\nسید محمد علی کے مطابق اسرائیل کی طرح انڈیا کے دفاعی نظام کی بھی تین تہیں ہیں: باہر والی تہہ ایس 400 ہے جس کی رینج تین سے چار سو کلومیٹر ہے، اس کے بعد انڈیا کے پاس اسرائیل کا دیا گیا براق 8 سرفیس ٹو ائیر میزائل سسٹم ہے اور تیسرا انڈیا کا اپنا بنایا گیا ’آکاش‘ سسٹم ہے جو اس دفاعی نظام کی تیسری تہہ ہے۔ \nان کا دعویٰ ہے کہ ’ٹرمینل سٹیج میں اس میزائل کی درستگی، رفتار اور مینوورایبلٹی انڈیا کے تمام دفاعی نظاموں کو شکست دینے کی صلاحیت رکھتی ہے اور یہ پاکستان کے فل سپیکٹرم ڈیٹرنس یا دفاعی صلاحیت کے ذریعے دشمن کو روکنے کی حکمتِ عملی کا پہلا اور سب سے چھوٹا میزائل ہے۔‘\nسید محمد علی کے مطابق اس میزائل سے کسی ایئر بیس کو نشانہ بنانے کا فائدہ یہ ہے کہ یہ سینکڑوں ہزاروں بومبلیٹس یا چھوٹے بارودی گولوں کی بارش سے رن وے کو تباہ کر دیتا ہے اور ایسے گڑہے بنا دیتا ہے کہ وہاں جتنے جہاز کھڑے ہیں جب تک رن وے تباہ ہے وہ پرواز نہیں کر سکتے۔ \nپاکستان میں کئی سوشل میڈیا صارفین انڈیا کے خلاف جوابی آپریشن کا نام ’بنیان مرصوص‘ رکھنے کی تعریف کرتے ہوئے اسے بہترین نام قرار دے رہے ہیں۔ فراز نامی صارف نے ایکس پر لکھا ’میں کسی میزائل یا فوجی آپریشن کا نام اردو کے علاوہ کسی بھی زبان یا پاکستان کے علاؤہ کسی بھی دوسرے حوالے سے رکھنے کا قائل نہیں لیکن جیسے حکمران ہمسائے سے اس وقت سامنا ہے، بُنْيَان مَرْصُوصٌ ہر لحاظ سے بہترین نام ہے۔‘\nیاد رہے اس سے قبل انڈیا نے منگل کی شب پاکستان اور اس کے زیر انتظام کشمیر میں آپریشن ’سندور‘ کے آغاز کا اعلان کیا تھا۔ انڈین فوج کی جانب سے بتایا گیا کہ انھوں نے پاکستان کے خلاف حملوں کو ’آپریشن سندور‘ کا نام دیا ہے اور انڈین میڈیا میں اس نام کو بہت معنی خیز قرار دیا گیا تھا۔ \nاس ضمن میں انڈین آرمی اور انڈین وزیر خارجہ جے شنکر کے آفیشل اکاؤنٹس سے ایک تصویر بھی پوسٹ کی گئی جس میں انگریزی کے حروف میں ’آپریشن سندور‘ لکھا ہوا ہے۔ اس میں انگریزی کے ایک لفظ ’او‘ کی جگہ ایک گول پیالہ ہے جس میں سندور بھرا ہے جبکہ دوسرے ’او‘ میں موجود سندور پیالے سے باہر چھلک رہا ہے۔\nواضح رہے کہ انڈیا میں ہندو عقیدے کے مطابق سندرو کسی خاتون کے شادی شدہ ہونے کی دلیل ہوتی ہے جبکہ شوہر کی موت پر ماتھے سے سندور ہٹا دیا جاتا ہے اور اسے مانگ سونی ہونا یا مانگ کا اجڑنا کہتے ہیں۔",
        "published_date": "Sat, 10 May 2025 05:53:03 GMT",
        "source": "BBC Urdu"
    },
    {
        "guid": "https://www.bbc.com/urdu/articles/czr8g2ly8dno#2",
        "title": "رفال بمقابلہ جے 10 سی: پاکستانی اور انڈین جنگی طیاروں کی وہ ’ڈاگ فائٹ‘ جس پر دنیا بھر کی نظریں ہیں",
        "link": "https://www.bbc.com/urdu/articles/czr8g2ly8dno",
        "image_url": "https://ichef.bbci.co.uk/news/1024/branded_urdu/cb4b/live/42364c30-2d00-11f0-8ff1-59f5dcf8e9f5.jpg",
        "article": "اسلام آباد کا دعویٰ ہے کہ اس نے چھ اور سات مئی کی درمیانی شب تین رفال سمیت پانچ انڈین طیاروں کو مار گرایا ہے جبکہ انڈیا کی طرف سے اِن دعوؤں پر تاحال کوئی تبصرہ نہیں کیا گیا ہے۔\nادھر بی بی سی ویریفائی نے تین ایسی ویڈیوز کی تصدیق کی ہے جن کے بارے میں دعویٰ کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈیا کی فضائیہ کے زیراستعمال ہیں۔\nسنہ 2019 کی انڈیا-پاکستان کشیدگی کے بعد جہاں انڈیا نے فرانسیسی کمپنی ڈسالٹ ایوی ایشن سے 36 رفال طیارے حاصل کیے تھے جو کہ یورپی گروپ کے میٹیور میزائلوں سے لیس ہیں جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق ’اسی دورانیے میں پاکستان نے چین سے کم از کم 20 جدید جے 10 سی جنگی طیارے حاصل کیے اور یہ چینی ساختہ پی ایل 15 میزائلوں سے لیس ہیں۔‘\nپاکستان کی جانب سے انڈین طیارے گرائے جانے کے دعوے کی تاحال انڈیا نے تصدیق یا تردید نہیں کی ہے اور انڈیا کے خارجہ سیکریٹری وکرم مسری نے ایک پریس بریفنگ میں کہا ہے کہ وہ اس بارے میں جواب صحیح وقت پر دیں گے۔ \nتاہم واشنگٹن سمیت عالمی سطح پر چینی لڑاکا طیارے کی مغربی طیاروں کے خلاف کارکردگی پر گہری نظر رکھی جا رہی ہے۔\nایک امریکی عہدیدار نے نام ظاہر نہ کرنے کی شرط پر خبر رساں ادارے روئٹرز کو بتایا کہ ’مار گرایا جانے والا کم از کم ایک انڈین طیارہ فرانسیسی ساختہ رفال ہی تھا۔‘ جبکہ فرانسیسی انٹیلیجنس سے وابستہ ایک اہلکار نے سی این این سے بات کرتے ہوئے اس کی تصدیق کی تھی۔\nدنیا بھر کے میڈیا پر اس مبینہ ’ڈاگ فائٹ‘ کے حوالے سے خاصی دلچسپی پائی جاتی ہے جس کے بارے میں پاکستان کے وزیرِ خارجہ اسحاق ڈار نے دعویٰ کیا ہے کہ ’ہمارے جیٹ فائٹر جنھوں نے رفال گرائے ہیں وہ چینی ساختہ جے 10 سی ہیں۔‘\nآئیے جانتے ہیں کہ پاکستانی ایئرفورس اس مبینہ ڈاگ فائٹ کے بارے میں کیا دعویٰ کر رہی ہے، ان دونوں طیاروں کی خصوصیات کے بارے میں ہم کیا جانتے ہیں اور عالمی میڈیا پر اس بارے میں کیا بات ہو رہی ہے۔\nاس مبینہ ڈاگ فائٹ پر انڈین حکام نے تاحال کوئی تبصرہ نہیں کیا جبکہ پاکستانی فضائیہ کے ڈپٹی چیف آف ایئر آپریشنز ایئر وائس مارشل اورنگزیب کا کہنا تھا کہ ’یہ ایک بی وی آر (بیونڈ ویژیول رینج) لڑائی تھی جس میں انڈیا کے 70 جنگی طیاروں اور پاکستان کے 40 جنگی طیاروں نے حصہ لیا، یعنی کل 100 سے زیادہ طیارے تھے جو کہ ہوابازی کی تاریخ میں پہلی بار ہوا ہے۔‘\nانھوں نے بتایا کہ پاکستانی فضائیہ کی طرف سے اس کارروائی میں جے ایف 17، ایف 16 اور جے 10 طیاروں نے حصہ لیا تاہم انھوں نے اس حوالے سے تبصرہ نہیں کیا کہ آیا پاکستان نے چینی ساختہ پی ایل 15 استعمال کیا۔\nان کا کہنا تھا کہ پاکستان کا فضائی دفاعی نظام بہت مؤثر ہے اور ’ایک کِل اسی (زمین سے فضا میں مار کرنے) کی بدولت ممکن ہوا۔‘\nانھوں نے دعویٰ کیا کہ یہ کارروائی ’ایک گھنٹے تک جاری رہی۔‘\nایئر وائس مارشل اورنگزیب احمد کا کہنا تھا کہ انڈین طیاروں کے رونما ہونے کے بعد پاکستانی فضائیہ نے ’اپنا ملٹی ڈومین آپریشن شروع کیا۔‘\nانھوں نے دعویٰ کیا کہ چھ مئی کی شب ایک گھنٹے تک جاری رہنے والی اس ڈاگ فائٹ میں انڈین فضائیہ کے 72 طیاروں میں سے 14 رفال طیاروں کی الیکٹرانک نشاندہی کی گئی تھی۔ جبکہ ان کے بقول پاکستان نے اس آپریشن میں 42 جنگی طیارے استعمال کیے۔\nان کا کہنا تھا کہ ’لاہور، اسلام آباد اور دیگر فضائی حدود میں سویلین ایئرٹریفک کی حفاظت کے لیے اس کا راستہ تبدیل کروایا گیا۔‘\nایئر وائس مارشل اورنگزیب احمد کے مطابق جیسے ہی انڈین طیاروں نے اپنے ہتھیار استعمال کیے تو پاکستانی فضائیہ کے طیاروں نے 'ہوا میں رولز آف دی گیم تبدیل کر لیے۔'\n'انڈیا نے پچھلی بار کہا تھا کہ اگر ان کے پاس رفال ہوتے تو نتیجہ کچھ اور ہوتا۔ تو ہم نے رفال طیاروں کو نشانہ بنایا۔ ہمارے پاس مزید نمبرز ہوسکتے تھے مگر ہم نے تحمل دکھایا۔'\nپاکستانی فضائیہ نے دعویٰ کیا کہ تین رفال طیارے بھٹنڈہ، جموں اور سرینگر کے قریب مار گرائے گئے جبکہ مگ 29 اور سو 30 کو سرینگر کے پاس مار گرایا گیا۔\nپاکستانی فضائیہ کے اِن دعوؤں کی آزادانہ تصدیق نہیں کی جا سکی۔ جبکہ انڈیا نے تاحال ان دعوؤں پر کوئی تبصرہ نہیں کیا ہے۔ \nپہلے جے 10 سی کی بات کر لیتے ہیں۔ فروری 2003 کو جے 10 ساخت کا پہلا طیارہ چین کی ایئر فورس کی 13ویں ٹیسٹ ریجمنٹ کے حوالے کیا گیا تھا۔\nاسی سال دسمبر میں اس لڑاکا طیارے کے ’آپریشنل‘ (قابل استعمال حالت میں) ہونے کا اعلان کیا گیا۔ اٹھارہ سال اس طیارے پر کام ہوتا رہا۔ ’جے-10 سی‘ طیارے نے لڑائی کے لیے خدمات کی انجام دہی اپریل 2018 میں شروع کی تھیں۔\nابتدا میں اس طیارے کو پیپلز لبریشن آرمی و ایئر فورس کے لیے تیار کیا گیا تھا لیکن بعد میں چینی ہتھیار بنانے والی صنعت نے اسے برآمدی مقاصد کے لیے بھی بنانا شروع کر دیا۔\nپاکستانی ایئر فورس مشرف دور سے اپنے میراج طیاروں کے سکواڈرن کو تبدیل کرنے کی منصوبہ بندی کر رہی تھی جو کہ اس نے سنہ 1967 میں خریدے تھے۔\nہم نے اس بارے میں ایئر وائس مارشل (ریٹائرڈ) ناصر الحق وائیں سے بات کی ہے جو سینٹر فار ایرو سپیس اینڈ سکیورٹی سٹڈیز میں ڈائریکٹر ہیں اور فلائنگ انسٹرکٹر ہونے کے علاوہ فلائنگ انسٹرکٹر سکول، سکواڈرن، ونگ اور ایئر بیس کمانڈ کر چکے ہیں۔\nانھوں نے بی بی سی کے نامہ نگار محمد صہیب کو بتایا کہ 'ایک طیارے میں دو چیزیں سب سے اہم ہوتی ہیں، ایک اس کا ایئر فریم سٹرکچر اور دوسرا اس کی ایوی آنکس۔ جے 10 سی کے ایئر فریم کی بات کی جائے تو اس میں ڈیلٹا کنارڈ کنفگریشن موجود ہے جو اس کی اجیلٹی کو بہتر بناتی ہے جس کے باعث طیارہ اپنا اینگل آف اٹیک فوری تبدیل کر سکتا ہے۔\n'دوسرا اس کا سٹرکچر کمپوزٹ میٹیریل سے بنا ہوا ہے جس کے باعث حالانکہ یہ ایک سٹیلتھ ایئرکرافٹ نہیں ہے لیکن اس کی ریڈار پر نشاندہی مشکل ہو جاتی ہے۔'\nانھوں نے بتایا کہ اس طیارے کی دوسری اہم چیز اس انجن ہے، جو ہے اے ایل 31 ایف این جسے جیم کرنا مشکل ہوتا ہے۔ ایکٹو ایسا راڈار ( اے ایس آر) اس وقت سب سے جدید راڈار ہیں۔ اس کی ٹارگٹ ٹریکنگ اچھی ہوتی ہے اور یہ دشمن اور اپنے جہازوں میں فرق بتا سکتا ہے۔ اور اسے کے ساتھ ڈیٹا لنک کی سہولت ہوتی ہے جس کا مطلب یہ ہوتا ہے کہ آپ نہ صرف فارمیشن میں موجود جہازوں کے ساتھ ڈیٹا شیئر کر سکتے ہیں بلکہ آپ اے ویکس، یو اے ویز اور اے ڈبلیو سیز کے ساتھ بھی اپنا ڈیٹا شیئر کر سکتے ہیں۔ یہ ڈیٹا لنک پاکستان میں ہی بنائے جاتے ہیں۔'\nانھوں نے جے 10 سی کی خصوصیات بتاتے ہوئے کہا کہ 'اس طیارے کے کاکپٹ کی ایروگنامکس اچھی ہے یعنی ایز آف فلائنگ ہے جس سے پائلٹ کو کاک پٹ میں آسانی ہوتی ہے اور اس فلائنگ کا لوڈ نہیں ہوتا ہے، بلکہ اس کی توجہ راڈار کو کیسے آپریٹ کرنا ہے اور اسلحے کو کیسے استمعال کرنا ہے۔'\n'جب ایروگنامکس اچھی ہو گی تو پائلٹ کی سچویشنل اویئرنس بہتر ہو جاتی ہے۔'\nانھوں نے کہا کہ 'سب سے بہتر فیچر اس کا پی ایل 15 میزائل ہے۔ میزائل کا اپنا بھی ایک راڈار ہوتا ہے اور کچھ میزائلوں میں سیمی ایکٹو راڈار ہوتا ہے لیکن اس میزائل میں ایکٹو راڈار موجود ہوتا ہے۔ ایکٹو ریڈار میں آپ نے صرف لاک کر کے فائر کرنا ہوتا ہے جس کے بعد راڈار ٹارگٹ کی جان نہیں چھوڑتا۔'\nایئر وائس مارشل (ریٹائرڈ) ناصر الحق وائیں نے کہا کہ 'اس کا ای ڈبلیو سویٹ، یعنی اس میں موجود دوسری جانب سے الیکٹرانک وارفیئر کی کوشش کو ناکام کر سکے اور خود اپنی جانب سے ایسی کوشش کر سکے اور دشمن کے طیارے کے سسٹمز کو جیم کر سکے۔'\nان کا مزید کہنا تھا کہ 'سب سے بڑا فرق اس میزائل کا ہے جس کے باعث ہمیں تقریباً 30 سے 50 کلومیٹر کی برتری حاصل ہے۔ ایئر کامبیٹ میں پہلے شوٹ کرنے کی صلاحیت کو فرسٹ شاٹ صلاحیت کہا جاتا ہے، یہ صلاحیت ہمارے پاس پی ایل 15 کی وجہ سے موجود ہے۔'\nانھوں نے کہا کہ 'اس میں ہم اپنی مرضی سے بہت ساری چیزیں انٹیگریٹ کر سکتے ہیں اور اس حوالے سے ہمارے پاس آزادی بھی ہے جیسے ہم نے ڈیٹا لنک اپنا لگایا ہے اس میں۔'\nدوسری طرف انڈین فضائیہ کے پاس موجود رفال جوہری میزائل داغنے کی صلاحیت رکھتا ہے۔ اس میں دو طرح کے میزائل نصب ہو سکتے ہیں، ایک کا مار کرنے کا فاصلہ 150 کلومیٹر جبکہ دوسرے کا تقریباً 300 کلومیٹر ہے۔ جوہری اسلحے سے لیس ہونے کی صلاحیت رکھنے والا رفال طیارہ فضا میں 150 کلومیٹر تک میزائل داغ سکتا ہے جبکہ فضا سے زمین تک مار کرنے کی اس کی صلاحیت 300 کلومیٹر تک ہے۔\nیہ انڈین فضائیہ کی جانب سے استعمال ہونے والے میراج 2000 کی جدید شکل ہے اور انڈین ایئر فورس کے پاس اس وقت 51 میراج 2000 طیارے ہیں۔\nرفال کو اب تک افغانستان، لیبیا، مالی، عراق اور شام جیسے ممالک میں ہونے والی کارروائیوں میں استعمال کیا جا چکا ہے۔ \nکئی طرح کی خوبیوں سے لیس رفال کو بین الاقوامی معاہدوں کے سبب جوہری اسلحے سے لیس نہیں کیا گیا تاہم کئی ماہرین کا خیال ہے کہ انڈیا میراج 2000 کی طرح رفال کو بھی اپنی ضرورت کے مطابق ڈھال لے گا۔\nخیال رہے کہ دونوں فائٹر جیٹس بنانے والی کمپنیاں انھیں 4.5 جنریشن فائٹر جیٹس قرار دیتی ہیں جس کا مطلب یہ ہے کہ ان میں دنیا کے سب سے جدید ففتھ جنریشن فائٹر جیٹ کی کچھ صلاحیتیں موجود ہوتی ہیں۔\nایئر وائس مارشل (ریٹائرڈ) ناصر الحق وائیں نے پاکستان کے جے 10 سی اور انڈین رفال کے درمیان مبینہ ڈاگ فائٹ کے بارے میں بات کرتے ہوئے کہا کہ ’رفال طیارے کی مشین کے حوالے سے کوئی شک نہیں کہ اس کی صلاحیت ہر لحاظ سے اچھی ہو گی، یورپی انجن عام طور پر بہت اچھے ہوتے ہیں اور اس کی ایروگنامکس بھی اچھی ہو گی لیکن حالیہ صورتحال میں جو فرق آیا ہو گا وہ میزائل کی رینج میں اور طیارے کی امپلائمنٹ میں۔‘\n'ٹیکنالوجی دونوں طرف برابر بھی ہو جائے تو اہم بات امپلائمنٹ کی ہوتی ہے یعنی آپ کی حکمتِ عملی کیا ہے اور آپ اس پر کس طرح عمل درآمد کرتے ہیں۔ \n’رفال میں یہ نہیں ہے کہ ان کا تجربہ کم ہے یا ان کے پائلٹس میں کوئی کمی ہو گی، سب سے اہم بات یہ ہے کہ اس صورتحال میں کون اچھا کھیل گیا، اسے امپلائمنٹ کہتے ہیں جو حکمتِ عملی اور مختلف ایکسرسائزز کرنے سے آتی ہے۔‘\nروئٹرز کی ایک رپورٹ کے مطابق فضائی لڑائی ایک نایاب موقع ہوتا ہے جب فوجیں پائلٹوں، جنگی طیاروں اور فضا سے فضا تک مار کرنے والے میزائلوں کی کارکردگی جانچ سکیں اور اپنی فضائیہ کو کسی ممکنہ لڑائی کے لیے تیار کر سکیں۔\nدفاعی ماہرین نے روئٹرز کو بتایا کہ چین اور امریکہ سمیت دنیا بھر میں جدید ہتھیاروں کے اصل لڑائی میں استعمال کی معلومات تائیوان یا وسیع انڈو پیسیفک خطے کے تناظر میں اہم ہو گی۔\nایک امریکی اہلکار نے روئٹرز کو نام نہ ظاہر کرنے کی شرط پر بتایا کہ امریکہ کا خیال ہے کہ پاکستان نے چینی ساختہ جے 10 طیاروں سے انڈین جنگی طیاروں پر فضا سے فضا تک مار کرنے والے میزائل داغے۔\nاس حوالے سے سوشل میڈیا کی پوسٹوں میں چینی ساختہ پی ایل 15 میزائل کا موازنہ یورپی گروپ ایم بی ڈی اے کے میٹیور سے کیا جا رہا ہے۔ میٹیور ایک ریڈار گائیڈّڈ ایئر ٹو ایئر میزائل ہے۔ \nاس بارے میں تاحال تصدیق نہیں ہو سکی کہ آیا یہی ہتھیار استعمال کیے گئے ہیں تاہم پاکستان کے نائب وزیر اعظم اور وزیرِ خارجہ اسحاق ڈار نے پاکستانی فضائیہ کی طرف سے جے 10 سی طیاروں کے استعمال کی تصدیق کی تھی۔\nانٹرنیشنل اسٹیٹیوٹ آف سٹریٹیجک سٹڈیز کے ڈگلس بیری نے روئٹرز کو بتایا کہ یہ ایسا ہے جیسے ’چین کا سب سے بااثر ہتھیار مغرب کے سب سے بااثر ہتھیار کے مدمقابل ہے، اگر ایسا ہوا ہے تو۔ مگر ہمیں معلوم نہیں۔‘\nبیری نے کہا کہ فرانسیسی اور امریکی انڈیا کی طرف سے انٹیلیجنس چاہیں گے۔ امریکی دفاعی صنعت سے وابستہ ایک اہلکار نے روئٹرز کو بتایا کہ چینی میزائل پی ایل 15 ’بڑا مسئلہ ہے۔ امریکی فوج اس پر بہت توجہ دیتی ہے۔‘\nرفال طیاروں کے مینوفیکچرر ڈسالٹ ایوی ایشن یا ایم بی ڈی اے نے تاحال اس حوالے سے تبصرہ نہیں کیا ہے۔\nواشنگٹن کے دفاعی ماہر بائرن کیلن نے کہا کہ ’انڈیا کے یورپی سپلائرز کی طرح پاکستان اور چین بھی شاید معلومات کا تبادلہ کریں گے۔ اگر پی ایل 15 مؤثر انداز میں کام کر رہا ہے، جیسے اس کی تشہیر کی گئی، یا توقع سے بھی بہتر کام کر رہا ہے تو چین (پاکستان سے) یہ جاننا چاہے گا۔‘\nبیری کا خیال ہے کہ پاکستان کے پاس پی ایل 15 کا چینی ایکسپورٹ ورژن موجود ہے۔ \nدفاعی ماہرین نے روئٹرز کو بتایا کہ پی ایل 15 کی رینج اور کارکردگی کئی برسوں سے مغرب کی توجہ میں رہی ہے۔ یہ ایک اشارہ ہے کہ چین نے سوویت دور کی ٹیکنالوجی پر اپنا انحصار کتنا کم کر لیا ہے۔ جبکہ یورپی ممالک میٹیور میزائل میں اپ گریڈ پر بھی غور کر رہے ہیں۔\nبلومبرگ کی رپورٹ کے مطابق بدھ کو چینی دفاعی کمپنیوں کے سٹاکس کی قدر بڑھی ہے اور پاکستان اور انڈیا کے درمیان کشیدگی سے بطور دفاعی ایکسپورٹرز چین کی ساکھ مضبوط ہوئی ہے۔\nدفاعی تجزیہ کار ایرک زو نے بلومبرگ انٹیلیجنس کو بتایا ہے کہ چین میں بننے والے اِن جدید ہتھیاروں کی اصل لڑائی میں آزمائش نہیں ہوئی ہے تو ’ان کی برآمد کے پوٹینشل کو جانچنے کے لیے لڑائی کا ریکارڈ اضافی معلومات فراہم کرے گا۔‘",
        "published_date": "Fri, 09 May 2025 18:07:20 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c30q4gd37evo#4",
        "title": "غزہ پر ’قبضے‘ کے اسرائیلی منصوبے کے بعد جنگ بندی پر بات چیت کی کوئی وجہ باقی نہیں رہی: حماس",
        "link": "https://www.bbc.com/urdu/articles/c30q4gd37evo",
        "image_url": "https://ichef.bbci.co.uk/news/1024/branded_urdu/4428/live/6c751530-2a53-11f0-b06b-65a32b612cac.jpg",
        "article": "اسرائیل کی جانب سے غزہ میں کارروائیوں کا دائرہ وسیع کرنے اور غزہ پر غیرمعینہ مدت کے لیے قبضہ کرنے کا منصوبہ سامنے آنے کے بعد حماس کے ایک سینیئر رہنما نے کہا ہے کہ اب غزہ میں جنگ بندی اور یرغمالیوں کی رہائی کے نئے معاہدے پر بات چیت کرنے کی کوئی وجہ باقی نہیں رہی ہے۔\nباسم نعیم نے بی بی سی کو بتایا کہ ان کی تنظیم اسرائیل کی نئی تجاویز پر بات نہیں کرے گا جسے انھوں نے ’بھوکا مارنے کی جنگ‘ قرار دیا ہے۔\nاسرائیل کا کہنا ہے کہ اس نئے منصوبے کا مقصد حماس کی قید میں موجود یرغمالیوں کی واپسی اور ’حماس کو ٹکڑے ٹکڑے کرنا اور ایک فیصلہ کن شکست دینا‘ ہے۔\nاسرائیل کی سکیورٹی کابینہ نے پیر کو حماس کے خلاف اپنی فوجی کارروائی کو وسعت دینے کے منصوبے کی منظوری دی تھی جس میں غزہ پر 'قبضہ' شامل ہے۔\nاس منصوبے کے تحت غزہ کے 21 لاکھ فلسطینیوں کو جنوب کی طرف منتقل کرنے کے بارے میں بھی کہا  گیا ہے جس سے انسانی بحران مزید سنگین ہو سکتا ہے۔\nاسرائیلی حکام کا کہنا ہے کہ وزیر اعظم بنیامن نتن یاہو نے اس کو ’شاندار منصوبہ‘ قرار دیا ہے کیونکہ یہ حماس کو شکست دینے کے مقاصد حاصل کرنے کے ساتھ ساتھ باقی ماندہ یرغمالیوں کی رہائی کو ممکن بنائے گا۔\nاسرائیلی کابینہ نے اصولی طور پر پرائیویٹ کمپنیوں کے ذریعے انسانی امداد کی فراہمی اور تقسیم کے منصوبے کی بھی منظوری دی ہے جس سے اقوام متحدہ کے مطابق دو ماہ کی ناکہ بندی ختم ہو جائے گی جس سے غزہ میں خوراک کی شدید قلت پیدا ہو گئی ہے۔\nاقوام متحدہ اور دیگر امدادی اداروں نے کہا ہے کہ یہ تجویز بنیادی انسانی ہمدری کے اصولوں کی خلاف ورزی ہے اور وہ اس میں تعاون نہیں کریں گے۔\nاقوامِ متحدہ کے علاوہ برطانیہ اور فرانس نے بھی اسرائیلی منصوبے پر تنقید کی ہے جبکہ حماس کا کہنا ہے کہ اسرائیلی کا منصوبہ 'سیاسی بلیک میلنگ' کے مترادف ہے۔\nاسرائیلی وزیر اعظم بنیامن نتن یاہو کی سکیورٹی کابینہ نے اتوار کی شام کو غزہ پر کارروائی کرنے سے متعلق معاملات پر ملاقات کی تھی۔ اسرائیل کی جانب سے دو ماہ کی جنگ بندی کے خاتمے کے بعد 18 مارچ سے یہ کارروائی دوبارہ شروع ہوئی ہے۔\nایک اسرائیلی سرکاری اہلکار نے پیر کو میڈیا کو بریفنگ دیتے ہوئے کہا کہ وزرا نے اسرائیلی فوج کے چیف آف سٹاف لیفٹیننٹ جنرل ایال ضمیر کی طرف سے 'غزہ میں حماس کو شکست دینے اور یرغمالیوں کی واپسی' کے لیے تجویز کردہ منصوبے کی منظوری کے لیے متفقہ طور پر ووٹ دیا۔\nسرکاری اہلکار نے بتایا کہ ' اس منصوبے میں دیگر چیزوں کے علاوہ، غزہ کی پٹی پر قبضہ اور علاقوں پر انتظام سنبھالنا، غزہ کی آبادی کو اپنے دفاع کے لیے جنوب میں منتقل کرنا، حماس کو انسانی ہمدردی کے تحت امداد کی تقسیم کی صلاحیت سے محروم کرنا اور حماس کے خلاف طاقتور حملے شامل ہوں گے۔'\nاسرائیلی میڈیا نے رپورٹ کیا کہ اس منصوبے میں مہینوں لگیں گے اور پہلے مرحلے میں غزہ کے اضافی علاقوں پر قبضہ اور علاقے کی سرحدوں کے ساتھ ساتھ اسرائیل کے نامزد کردہ 'بفر زون' کی توسیع شامل ہے۔ اس کا مقصد اسرائیل کو حماس کے ساتھ نئی جنگ بندی اور یرغمالیوں کی رہائی کے معاہدے پر بات چیت میں اضافی فائدہ دینا ہے۔\nسکیورٹی کابینہ کے رکن زیو ایلکن نے اسرائیلی کے سرکاری ٹی وی کان کو بتایا کہ صدر ٹرمپ کے 13 سے 16 مئی کے مشرق وسطیٰ کے دورے کے اختتام سے قبل 'اگر حماس سمجھتی ہے کہ ہم سنجیدہ ہیں تو ایک یرغمالی کی رہائی کے لیے 'اب بھی امکان' موجود ہے۔'\nاتوار کو بحری اڈے کے دورے کے دوران لیفٹیننٹ جنرل ضمیر نے خصوصی دستوں کو بتایا کہ 'غزہ میں اپنے آپریشن کو مضبوط اور وسعت دینے کے لیے' دسیوں ہزار ریزرو فوج کو بلایا جا رہا ہے۔\nان کا کہنا تھا کہ 'ہم اپنے لوگوں کو گھر واپس لانے اور حماس کو شکست دینے کے مقصد کے تحت دباؤ بڑھا رہے ہیں۔ ہم اضافی علاقوں میں آپریشن کریں گے اور زمین کے اوپر اور نیچے دہشت گردی کے تمام ڈھانچے کو تباہ کر دیں گے۔'\nتاہم ناقدین کا کہنا ہے کہ یہ ایک ناکام حکمت عملی ہے کیونکہ چھ ہفتے قبل دوبارہ کارروائی شروع کرنے کے بعد سے باقی 59 یرغمالیوں میں سے کسی کو بھی رہا نہیں کروایا جا سکا ہے۔\nیرغمالیوں کے لواحقین کی نمائندگی کرنے والے یرغمالیوں اور لاپتہ خاندانوں کے فورم نے کہا کہ یہ منصوبہ حکومت کی طرف سے یہ اعتراف تھا کہ وہ 'یرغمالیوں پر علاقوں کا انتخاب کر رہی ہے' اور یہ اسرائیل میں '70 فیصد سے زیادہ لوگوں کی مرضی کے خلاف' ہے۔\nاسرائیلی اہلکار نے کہا کہ 'سکیورٹی کابینہ نے اس بات کی بھی بھاری اکثریت سے منظوری دی ہے کہ 'اگر ضروری ہو تو نجی کمپنیوں کے ذریعے انسانی ہمددری کی بنیادوں پر امداد کی تقسیم کی جائے گی، یہ اقدام حماس کو امداد کی رسد پر کنٹرول حاصل کرنے سے روکے گا اور اس کی حکومتی صلاحیتوں کو تباہ کر دے گا۔‘\nحماس کے ساتھ دو ماہ کی جنگ بندی کے خاتمے کے بعد اسرائیل کی جانب سے 18 مارچ کو دوبارہ غزہ میں کارروائی شروع کی گئی تھی اور اس کے بعد سے کسی بھی اسرائیلی یرغمالی کو رہا نہیں کیا گیا۔\nاس کارروائی میں اسرائیل نے غزہ کے بڑے علاقے پر قبضہ کر لیا ہے اور لاکھوں باشندوں کو دوبارہ بےگھر کر دیا ہے۔ اسرائیل نے کہا ہے کہ اس کا مقصد حماس پر دباؤ ڈالنا تھا اور اس حکمت عملی میں انسانی امداد کی بندش بھی شامل ہے جو دو ماہ سے زیادہ سے جاری ہے۔\nاتوار کو غزہ میں انسانی ہمدردی کے تحت امداد تقسیم کرنے کا فورم ہیومینٹیرین کنٹری ٹیم (ایچ سی ٹی) جس میں اقوام متحدہ کی ایجنسیاں شامل ہیں نے کہا کہ اسرائیلی اہلکار 'موجودہ امداد کی تقسیم کے نظام کو بند کرنے' کی کوشش کر رہے ہیں اور 'ہمیں اسرائیلی فوج کی طرف سے مقرر کردہ شرائط کے تحت اسرائیلی مراکز کے ذریعے سپلائی فراہم کرنے پر راضی کرنے کی کوشش کر رہے ہیں۔'\nامدادی ایجنسیوں کا کہنا ہے کہ اس ناکہ بندی کی وجہ سے غزہ میں خوراک، پانی اور ادویات کی شدید قلت کی اطلاعات ہیں۔ ان اداروں کا کہنا ہے کہ یہ (غزہ کے شہریوں کو) فاقہ کشی پر مجبور کرنے کی پالیسی ہے جو جنگی جرم کے مترادف ہو سکتی ہے۔ اس الزام کو اسرائیل نے مسترد کیا ہے۔\nحماس کے زیر انتظام علاقے کی وزارت صحت کے مطابق، غزہ میں جنگ کے دوران اب تک کم از کم ساڑھے 52 ہزار فلسطینی ہلاک ہو چکے ہیں جبکہ 18 مارچ کے بعد مارے جانے والے فلسطینیوں کی تعداد 2,436 تک پہنچ چکی ہے۔\nاسرائیل کی جانب سے غزہ میں جنگ کا دائرہ بڑھانے کے لیے ریزرو فوجیوں کی طلبی کا اعلان ایک ایسے موقع پر سامنے آیا ہے جبکہ اس جنگ کی مخالفت میں اسرائیل کے اندر سے ہی  کئی آوازیں اٹھنے لگی ہیں۔\nاس کی حالیہ مثال اسرائیل کی ریزرو فوج کے اہلکاروں کا جنگ بندی کے لیے کھلا خط ہے۔ حالیہ ہفتوں کے دوران اسرائیلی فوج کے تمام شعبوں سے تعلق رکھنے والے ہزاروں ریزرو فوجیوں نے ایسے خطوط پر دستخط کیے ہیں جن میں وزیرِاعظم بنیامن نتن یاہو کی حکومت سے جنگ بندی کرنے کا مطالبہ کیا گیا ہے اور انھیں ان 59 بقیہ یرغمالیوں کی واپسی کے لیے معاہدہ کرنے کا کہا گیا ہے جو تاحال حماس کی قید میں ہیں۔\nمبصرین کا کہنا ہے کہ ایک توسیعی جارحیت تھکے ہوئے ریزرو سپاہیوں پر مزید دباؤ ڈالے گی، جن میں سے کچھ جنگ ​​شروع ہونے کے بعد سے پانچ یا چھ بار طلب کیے جا چکے ہیں۔\nیاد رہے کہ سات اکتوبر کے بعد لاکھوں اسرائیلی ریزرو اہلکاروں نے وطن کی خدمت کے لیے اپنی خدمات فوری پیش کیں تاہم اب وقت کے ساتھ ساتھ زیادہ سے زیادہ اہلکار اس کے مخالف ہیں اور رپورٹس کے مطابق ریزرو فورسز کی حاضری 50 سے 60 فیصد تک گر چکی ہے۔\nمبصرین کا یہ بھی کہنا ہے کہ اسرائیلی کارروائی میں توسیع یرغمالیوں کے خاندانوں کے ان خدشات کو بھی ہوا دے گی، جنھوں نے حکومت سے حماس کے ساتھ معاہدہ کرنے پر زور دیا ہے اور کہا ہے کہ یہ ان لوگوں کو بچانے کا واحد راستہ ہے جو ابھی تک زندہ ہیں۔\nجنگ بندی کے بارے میں خطوط پر دستخط کرنے والوں میں شامل ڈینی یاتوم سمیت متعدد افراد وزیرِاعظم کے پرانے ناقدین میں سے ہیں۔ ان میں سے کچھ وہ افراد بھی ہیں جو سات اکتوبر 2023 کو حماس کے اسرائیل پر حملے سے قبل شروع ہونے والے حکومت مخالف مظاہروں میں شریک رہے۔\nڈینی یاتوم کہتے ہیں کہ ’ہم سمجھتے ہیں کہ نتن یاہو کو سب سے زیادہ اپنے ذاتی مفادات کی فکر ہے۔ اُن کی ترجیحات میں سب سے اوپر ان کے مفادات اور اپنی حکومت کو برقرار رکھنا ہے نہ کہ یرغمالیوں کی رہائی۔‘\nتقریباً 18 ماہ پہلے بہت کم اسرائیلی ایسے تھے جو جنگ کے جواز پر سوال اٹھاتے تھے اور ان کا مقصد حماس کو شکست دینا اور یرغمالیوں کو واپس لانا تھا۔\nجنوری 2025 میں جنگ بندی کے معاہدے اور اس کے بعد 30 سے زائد یرغمالیوں کی واپسی نے بہت سے لوگوں کے لیے یہ امید پیدا کی کہ شاید جنگ جلد ختم ہو جائے گی۔\nلیکن جب اسرائیل نے مارچ کے وسط میں جنگ بندی ختم کر کے دوبارہ لڑائی آغاز کیا تولوگوں کی یہ امیدیں ٹوٹ گئیں۔\nسابق خفیہ ایجنسی موساد کے سربراہ ڈینی یاتوم نے اسی خدشے کا اظہار کرتے ہوئے کہا کہ’ہم اس نتیجے پر پہنچے ہیں کہ اسرائیل ایک بہت خطرناک سمت کی طرف جا رہا ہے۔‘\nغزہ میں، حماس کے زیر انتظام وزارت صحت نے کہا کہ اتوار کو مقامی وقت کے مطابق 11:05 (09:05 BST) تک، گزشتہ 24 گھنٹوں میں 40 افراد ہلاک اور 125 زخمی ہوئے۔\nاسرائیلی فوج نے سات اکتوبر 2023 کو سرحد پار سے ہونے والے ایک غیر معمولی حملے کے جواب میں حماس کو تباہ کرنے کی مہم شروع کی، جس میں تقریباً 1,200 افراد ہلاک اور 251 دیگر کو یرغمال بنایا گیا۔",
        "published_date": "Tue, 06 May 2025 08:25:04 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cgenp042lnpo#4",
        "title": "حسین الشیخ: دس سال اسرائیلی جیلوں میں رہنے والے فلسطینی رہنما  جو محمود عباس کی جگہ لے سکتے ہیں",
        "link": "https://www.bbc.com/urdu/articles/cgenp042lnpo",
        "image_url": "https://ichef.bbci.co.uk/news/1024/branded_urdu/62db/live/3fc74e90-2369-11f0-beaa-09e98685e1a2.jpg",
        "article": "فلسطینی خبر رساں ادارے وفا کے مطابق فلسطینی لبریشن آرگنائزیشن (پی ایل او) کی ایگزیکٹیو کمیٹی نے صدر محمود عباس کی تجویز منظور کرتے ہوئے عباس حسین الشیخ کو ایگزیکٹیو کمیٹی کا وائس چیئرمین اور پی ایل او کا نائب صدر بنانے کی منظوری دے دی ہے۔\nپی ایل او کی ایگزیکٹیو کمیٹی نے 24 اپریل کو کمیٹی کے وائس چیئرمین اور فلسطینی اتھارٹی کے نائب صدر کا عہدہ قائم کرنے کی منظوری دی تھی جس کے بعد عباس حسین الشیخ کو اس عہدے کے لیے نامزد کیا گیا تھا۔\nاگلے سنیچر کو ایگزیکٹیو کمیٹی کا ایک اور اجلاس منعقد ہو گا جس میں کمیٹی کے سیکریٹری کو منتخب کیا جائے گا۔\nجمعرات کے روز 188 ممبران پر مبنی فلسطینی مرکزی کونسل نے نائب صدر کا عہدہ بنانے کے لیے ووٹ دیا تھا۔\nفلسطینی حکام اور تجزیہ کاروں کا خیال ہے کہ اس تقرری کے بعد حسین الشیخ کی محمود عباس کی جگہ پی ایل او کے رہنما اور فلسطینی اتھارٹی کی صدر منتخب ہونے کی راہ ہموار ہو گئی ہے۔\nبین الاقومی خبر رساں ادارے اے ایف پی نے آبزرویٹری فار الیکشن مانیٹرنگ کے ڈائریکٹر عارف جعفر کے حوالے سے کہا ہے کہ حسین الشیخ کو منتخب کرنے کا فیصلہ درحقیقت محمود عباس کی جانشینی کا پیش خیمہ ہو سکتا ہے۔\nان کا کہنا ہے کہ یہ انتخاب بیرونی دباؤ کا نتیجہ ہے ’کیونکہ تبدیلی ہمیشہ بیرونی دباؤ کے تحت ہوتی ہے۔‘\nان کا مزید کہنا تھا کہ بدقسمتی سے، اصلاحات اور تبدیلی کے لیے اندرونی دباؤ کا کوئی وجود نہیں۔\nگذشتہ ماہ قاہرہ میں منعقدہ ہنگامی عرب سربراہی اجلاس کے دوران محمود عباس نے فلسطینی ریاست کے قائدانہ ڈھانچے کی تشکیل نو اور پی ایل او، الفتح اور دیگر ریاستی اداروں میں نئی قیدت سامنے لانے کا عہد کیا تھا۔\nتب سے عباس نے ان تنظیمی ڈھانچوں میں متعدد تبدیلیاں کی ہیں، خاص طور پر فلسطینی سکیورٹی سروسز میں۔\nفلسطینی سینٹر برائے میڈیا ریسرچ اینڈ سٹڈیز کے ڈائریکٹر ہانی المصری کا خیال ہے کہ یہ اقدام اصلاح پسندانہ نہیں بلکہ محض بیرونی دباؤ کے نتیجے میں لیا گیا ہے۔\nتاہم ان کے مطابق یہ فیصلہ بھی بیرونی مطالبات پر پورا نہیں اترتا۔ ان کا کہنا ہے کہ ’اتھارٹی کے لیے ایک ایسے نائب صدر کی ضرورت ہے جسے صدر کی زندگی میں ہی اتھارٹی کے اختیارات منتقل کیے جا سکیں۔‘\nعرب اجلاس کے دوران خطے کے رہنماؤں نے غزہ کی تعمیر نو اور غزہ میں فلسطینی اتھارٹی کی واپسی کو یقینی بنانے کا منصوبہ اپنایا تھا۔ \nانھوں نے حماس اور اسلامی جہاد جیسی تنظیموں کو پی ایل او کی چھتری تلے ایک فلسطینی اتحاد میں شامل ہونے پر زور دیا تھا۔\n64 سالہ حسین الشیخ محمود عباس کے قریب سمجھے جاتے ہیں۔ وہ مقبوضہ مغربی کنارے کے شہر رام اللہ میں دیر طریف کے ایک پناہ گزین خاندان میں پیدا ہوئے۔\nانھوں نے 70 اور 80 کی دہائی کے دوران دس سال سے زیادہ عرصہ اسرائیلی جیلوں میں گزارے۔\nان کا نام اس وقت نمایاں ہوا جب وہ فلسطینی جنرل اتھارٹی برائے شہری امور کے سربراہ کی حیثیت سے کام کر رہے تھے۔ اس اتھارٹی کو فلسطینیوں کے روز مرہ کے معاملات میں اسرائیلی کے ساتھ تعلقات کو منظم کرنے کا کام سونپا گیا تھا۔ حسین شیخ عبرانی زبان میں مہارت رکھتے ہیں حو انھوں نے جیل میں سیکھی تھِی۔\nسنہ 2022 میں انھیں پی ایل او کی ایگزیکٹو کمیٹی کا سیکرٹری مقرر کیا گیا،۔ اس سے قبل 2020 میں صائب عریقات کی موت کے بعد انھیں اسرائیل کے ساتھ مذاکرات کی ذمہ داری سونپی گئی تھی۔\nقبل ازیں فلسطینی صدر نے حسین الشیخ کو بیرون ملک فلسطینی ایمبیسیز کمیٹی کا سربراہ مقرر کیا تھا۔\nحسین الشیخ کا خیال ہے کہ  فلسطینی اقدامات کی ترجیح غزہ میں جنگ کے خاتمے اور فلسطین لبریشن آرگنائزیشن اور فلسطینی نیشنل اتھارٹی کو غزہ کی پٹی اور مغربی کنارے پر کنٹرول اور اختیار مسلّط کرنے پر مرکوز ہونی چاہیے۔\nحسین الشیخ کے فلسطینی نائب صدر کے طور پر تقرری پر ردِ عمل دیتے ہوئے سعودی وزارت خارجہ نے فلسطینی قیادت کی طرف سے اٹھائے گئے اصلاحاتی اقدامات کا خیرمقدم کیا ہے۔ \nسنیچر کے روز ایک بیان میں سعودی عرب کا کہنا تھا کہ ان اصلاحاتی اقدامات کے نتیجے میں فلسطینی سیاسی عمل کو تقویت ملے گی اور فلسطینی عوام کے موروثی حقوق کی بحالی کی کوششوں میں مدد ملی گی جس میں سرفہرست سنہ 1967 کی سرحدوں کی بنیاد پر ایک ایسی آزاد فلسطینی ریاست کا قیام شامل ہے جس کا دارالحکومت مشرقی یروشلم ہو۔\nاردن کی وزارتِ خارجہ نے حسین الشیخ کی پی ایل او کی ایگزیکٹو کمیٹی کے نائب چیئرمین اور فلسطینی اتھارٹی کے نائب صدر کے طور پر تقرری کو فلسطینی ریاست کی طرف سے اٹھایا گیا اہم اصلاحاتی قدم قرار دیا ہے۔\nمصر نے بھی فلسطینی نیشنل اتھارٹی کی اصلاحاتی کوششوں کے تناظر میں حسین الشیخ کی تقرری کا خیرمقدم کرتے ہوئے اپنی حمایت کا اعادہ کیا ہے۔\nترکی کے وزیر خارجہ ہاکان فیدان نے فون کر کے حسین الشیخ کو نیا عہدہ سنبھالنے پر مبارکباد پیش کی ہے جبکہ بحرین اور متحدہ عرب امارات نے بھی اس فیصلے کا خیرمقدم کیا ہے۔",
        "published_date": "Mon, 28 Apr 2025 09:53:19 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c3r82q0eveeo#4",
        "title": "غزہ کے ملبے میں ’خاموش قاتل‘، وہ زہریلا مواد جو پھیپھڑوں کے کینسر کا سبب بن سکتا ہے",
        "link": "https://www.bbc.com/urdu/articles/c3r82q0eveeo",
        "image_url": "https://ichef.bbci.co.uk/news/1024/branded_urdu/96ee/live/d5185650-0024-11f0-a8b1-950887ddc6e5.png",
        "article": "غزہ میں اسرائیل کی تباہ کن فوجی کارروائی نے یہاں ایک خاموش قاتل ایسبسٹوس کو ہر طرف پھیلا دیا ہے۔\nیہ معدنی مادہ جسے کبھی تعمیراتی کاموں میں بڑے پیمانے پر استعمال کیا جاتا تھا جب یہ ٹوٹ پھوٹ کا شکار ہوتا ہے تو یہ زہریلا مادہ ہوا میں پھیل جاتا ہے جو پھیپھڑوں سے چپک سکتا ہے اور بعد میں کینسر کا سبب بھی بن سکتا ہے۔\nآج کل دنیا بھر میں اس کے استعمال پر پابندی ہے لیکن یہ اب بھی بہت سی پرانی عمارتوں میں موجود ہے۔\nاقوام متحدہ کے ماحولیاتی پروگرام (یو این ای پی) کے مطابق غزہ کے آٹھ شہری پناہ گزین کیمپوں میں بنیادی طور پر ایسبیسٹوس کو چھتوں میں استعمال کیا گيا ہے۔ یہ کیمپ سنہ 1948-49 کی عرب اسرائیل جنگ کے دوران اپنے گھروں سے بھاگنے یا اپنے گھروں سے بے دخل کیے جانے والے فلسطینیوں کے لیے قائم کیے گئے تھے۔\nیو این ای پی نے اکتوبر سنہ 2024 میں ایک جائزہ پیش کیا ہے جس میں یہ کہا گیا ہے کہ غزہ کے 23 لاکھ ٹن تک کے ملبے میں ایسبیسٹوس کے مادے ہو سکتے ہیں۔\nلندن میں نیشنل سینٹر فار میسوتھیلیوما ریسرچ کے ڈائریکٹر پروفیسر بل کُکسن کا کہنا ہے کہ 'غزہ کا ملبہ لوگوں کے لیے ایک بہت ہی زہریلا ماحول پیدا کر رہا ہے۔ لوگوں کو شدید نقصان اٹھانا پڑے گا جس کا اثر  دیر پا ہو گا۔ یہ ایک ایسی چیز ہے جس کے بچوں پر زندگی بھر اثرات رہ سکتے ہیں۔'\nمیسوتھیلیوما یوکے کی سی ای او لیز ڈارلیسن کہتی ہیں کہ 'ابھی جانوں کا زیاں کا سلسلہ یہیں ختم نہیں ہونے والا ہے۔ یہ نسل در نسل جاری رہیں گی۔'\nجب ایسبسٹوس کسی ہوائی حملے جیسی چیز سے منتشر ہوتا ہے تو اس کے ذرات یا ریشے اس ماحول میں سانس لینے والے افراد کے پھیپھڑوں میں پہنچ کر اس پر جم سکتے ہیں اور اپنا کام کر سکتے ہیں۔ یہ ریشے اتنے چھوٹے ہوتے ہیں کہ انسانی آنکھ اسے دیکھ نہیں سکتی۔\nکئی سالوں یا کئی دہائیوں میں وہ ایسے داغ کا سبب بن سکتے ہیں جو پھیپھڑوں کی سنگین حالت ایسبیسٹوسس کا باعث بن سکتے ہیں اور بعض صورتوں میں تو یہ پھیپھڑوں کے کینسر کی ایک جارحانہ شکل اختیار کر سکتے ہیں جسے میسوتھیلیوما کہتے ہیں۔\nپروفیسر کُکسن کہتے ہیں کہ ''میسوتھیلیوما ایک خوفناک اور ناقابل علاج بیماری ہے۔'\nانھوں نے مزید کہا 'اس کی واقعی تشویشناک بات یہ ہے اس کی مقدار معنی نہیں رکھتی کیونکہ سانس کے ذریعے ایسبیسٹوس فائبر کی چھوٹی مقدار بھی اندر جا کر بعد میں میسوتھیلیوما کا سبب بن سکتی ہیں۔'\n'یہ پھیپھروں کے پردے کے سوراخوں کے اندر جمع ہوتا ہے۔ یہ انتہائی تکلیف دہ ہے۔ اس کی ہمیشہ دیر سے تشخیص ہوتی ہے۔ اور یہ ہر قسم کے علاج کے خلاف کافی مزاحم ہوتا ہے۔'\nعام طور پر جو لوگ میسوتھیلیوما کا شکار ہوتے ہیں ان میں ایسبیسٹوس کے ایکسپوژر کے 20 سے 60 سال بعد آثار ظاہر ہوتے ہیں۔ یعنی پورے علاقے میں ممکنہ اثر محسوس ہونے میں کئی دہائیاں لگ سکتی ہیں۔ کہ بھی کہا جاتا ہے بہت زیادہ یا طویل عرصے تک اس کے ساتھ رہنے سے بیماری تیزی سے بڑھ سکتی ہے۔\nڈاکٹر ریان ہوئے جن کی تحقیق کا حوالہ یو این ای پی نے دیا ہے، کا کہنا ہے کہ ایسبسٹوس فائبر کے سانس کے ذریعے اندر جانے بچنا انتہائی مشکل ہے کیونکہ یہ'\"واقعی چھوٹے ذرات ہیں جو ہوا میں تیرتے ہیں جو پھیپھڑوں میں بہت گہرائی تک جا سکتے ہیں۔'\nوہ کہتے ہیں کہ ان سے بچنا اور بھی مشکل ہے، کیوں کہ غزہ بہت 'گنجان آباد' ہے۔\nاس علاقے میں تقریبا 20 لاکھ ملین افراد رہتے ہیں اور اس کا رقبہ 365  مربع کلومیٹر ہے جو لندن کے سائز کا تقریبا ایک چوتھائی ہے۔\nوہاں موجود ماہرین کا کہنا ہے کہ اسرائیل کی فوجی کارروائی کے فوری خطرات کی وجہ سے لوگ ایسبسٹوس یا گرد و غبار سے پیدا ہونے والے خطرات سے نمٹنے سے قاصر ہیں۔\n'اس وقت دھول میں سانس لینا کوئی ایسی چیز نہیں ہے جسے لوگ تشویش ناک چیز سمجھیے ہوں۔'\nغزہ میں این جی او میڈیسنز سانز فرنٹیئرز کے میڈیکل کوآرڈینیٹر چیارا لودھی کا کہنا ہے کہ 'ان کے پاس کھانے کے لیے کچھ بھی نہیں ہے اور وہ بموں سے ہلاک ہونے سے زیادہ ڈرتے ہیں۔'\nغیر سرکاری تنظیم ایس او ایس چلڈرن ولیجز کے ایک ترجمان نے کہا،'ایسبسٹوس کے خطرات کے بارے میں آگاہی کی کمی، اور اپنی زندگیوں کی تعمیر نو کی کوشش میں جاری چیلنجوں کی وجہ سے وہ اپنی حفاظت کے لیے ضروری اقدامات کرنے سے قاصر ہیں۔'\nانھوں نے مزید کہا کہ بہت سے لوگ دھول اور ملبے کے مضر اثرات سے پوری طرح آگاہ نہیں ہیں۔\nسنہ 2009  میں غزہ میں ہونے والے تنازعے کے بعد اقوام متحدہ کے ایک سروے میں پرانی عمارتوں، شیڈز، عارضی عمارتوں کی توسیع، چھتوں اور مویشیوں کے باڑوں کی دیواروں کے ملبے میں ایسبسٹوس پائے گئے تھے۔\nایسبسٹوس کی کئی اقسام ہیں جن میں 'سفید ایسبسٹوس' سے لے کر'\" نیلا' یا کروسیڈولائٹ ، جو سب سے زیادہ خطرناک ہے۔\nاس سے قبل اقوام متحدہ کے مطابق غزہ میں انتہائی کارسینوجینک کروسیڈولائٹ ایسبسٹوس پایا گیا تھا۔\nعالمی سطح پر تقریبا 68 ممالک نے ایسبسٹوس کے استعمال پر پابندی عائد کر رکھی ہے، تاہم کچھ ممالک خصوصی استعمال کے لیے استثنیٰ برقرار رکھتے ہیں۔\nبرطانیہ میں 1999 میں اس پر پابندی عائد کی گئی تھی اور اسرائیل نے 2011  میں عمارتوں میں اس کے استعمال پر پابندی عائد کردی تھی۔\nمیسوتھیلوما کے ساتھ ساتھ ، ایسبسٹوس پھیپھڑوں کے کینسر ،گلے اور بیضہ دانی کے کینسر کی دیگر شکلوں کا سبب بن سکتا ہے۔\nایک اور کم معلوم خطرہ سلیکوسس ہے، پھیپھڑوں کی بیماری جو عام طور پر کئی سالوں تک سیلیکا دھول میں سانس لینے کی وجہ سے ہوتی ہے۔\nکنکریٹ عام طور پر 20 سے 60 فیصد تک سلیکا پر مشتمل ہوتا ہے۔\nڈاکٹر ہوئے کا کہنا ہے کہ غزہ میں گرد و غبار کی بڑی مقدار سانس کی نالی کے انفیکشن، اوپری اور نچلے سانس کی نالیوں میں انفیکشن، نمونیا، پہلے سے موجود پھیپھڑوں کی بیماری جیسے دمہ کے ساتھ ساتھ ایمفیسیما اور دائمی رکاوٹ پھیپھڑوں کی بیماری کے خطرے میں اضافے کا باعث بن سکتی ہے۔\nبرسوں سے نیویارک میں ورلڈ ٹریڈ سینٹر پر نائن الیون کے حملوں کو ماہرین صحت کی جانب سے ایک کیس سٹڈی کے طور پر استعمال کیا جاتا رہا ہے تاکہ شہری آبادی پر ایک بڑے زہریلے دھول کے بادل کے اثرات کا جائزہ لیا جا سکے۔\nڈارلسن کہتی ہیں کہ 'ٹوئن ٹاورز کسی جنگی علاقے کے وسط میں نہیں تھے، اس لیے یہ ایک ایسی چیز تھی جس کی پیمائش اور پیمائش ہم آسانی سے کر سکتے تھے۔'\nدسمبر 2023 تک امریکی حکومت کے ورلڈ ٹریڈ سینٹر ہیلتھ پروگرام کے ساتھ رجسٹرڈ افراد میں سے 5،249  افراد ایرو ڈائجسٹک بیماری یا کینسر کے نتیجے میں ہلاک ہو چکے ہیں، یہ تعداد حملے میں ہلاک ہونے والے 2،296  افراد سے کہیں زیادہ ہے۔ اسی عرصے کے دوران مجموعی طور پر 34,113  افراد میں کینسر کی تشخیص ہوئی۔\nامریکہ اور عرب ریاستوں کے ایک گروپ نے غزہ کی تعمیر نو کے لیے مسابقتی منصوبے تجویز کیے ہیں۔\nاقوام متحدہ نے متنبہ کیا ہے کہ اس عمل کو احتیاط سے منظم کرنا ہوگا تاکہ ایسبسٹوس سے آلودہ ملبے کی بڑی مقدار میں ہلچل نہ ہو۔\nڈارلسن کہتی ہیں کہ 'بدقسمتی سے جن خصوصیات نے ہمیں اس کا بہت زیادہ استعمال کرنے پر مجبور کیا انہی خصوصیات ہیں جن سے چھٹکارا پانا مشکل ہو جاتا ہے۔'\nیو این ای پی کے ایک ترجمان نے بی بی سی کو بتایا کہ ملبہ ہٹانے کے عمل سے 'ایسبسٹوس میں حرکت اور ہوا میں خطرناک فائبر کے اخراج کے امکانات بڑھ جائیں گے۔'\nیو این ای پی کے ایک جائزے کے مطابق تمام ملبے کو صاف کرنے میں21  سال لگ سکتے ہیں اور اس پر 1.2 ارب تک لاگت آسکتی ہے۔\nاسرائیلی فوج نے اکتوبر 2023 میں اسرائیل پر حماس کے حملے کے جواب میں غزہ پر اپنی کارروائی کا آغاز کیا تھا جس میں تقریبا 1200 افراد ہلاک ہوئے تھے جن میں زیادہ تر عام شہری تھے اور 251  افراد کو یرغمال بنایا گیا تھا۔\nحماس کے زیر انتظام وزارت صحت کے مطابق اسرائیلی جارحیت کے نتیجے میں غزہ میں 53  ہزار سے زائد فلسطینی مارے جاچکے ہیں جن میں زیادہ تر خواتین اور بچے شامل ہیں۔\nاسرائیل کی دفاعی افواج نے بی بی سی کی جانب سے تبصرہ کرنے کی درخواست کا کوئی جواب نہیں دیا۔",
        "published_date": "Sun, 27 Apr 2025 03:41:32 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cy48w4l177do#4",
        "title": "کیا حماس کے خلاف بڑھتے مظاہرے غزہ پر اس کی گرفت کمزور کر رہے ہیں؟",
        "link": "https://www.bbc.com/urdu/articles/cy48w4l177do",
        "image_url": "https://ichef.bbci.co.uk/news/1024/branded_urdu/092f/live/33f64a10-2104-11f0-8c2e-77498b1ce297.jpg",
        "article": "’نکل جاؤ، نکل جاؤ، نکل جاؤ۔‘ ٹیلی گرام ویڈیو سے آتی آواز اس بات پر زور دے رہی ہے۔\nکبھی بلند، کبھی ترنم میں لیکن پیغام واضح ہے کہ ’حماس، نکل جاؤ!‘\nغزہ کی سڑکوں پر فلسطینیوں کی بڑی تعداد مسلح گروہ حماس کے خلاف کھلے عام مخالفت کا اظہار کر رہی ہے۔\nبہت سے لوگ حماس کو اس چھوٹے اور غریب علاقے کو 70 سال سے زیادہ عرصے میں فلسطینیوں کو درپیش بدترین بحران میں دھکیلنے کا ذمہ دار قرار دیتے ہیں۔\nغزہ کی تباہ حال سڑکوں پر ایک اور ہجوم نعرے لگا رہا ہے کہ ’پیغام دے دو، حماس کچرا ہے۔‘\nغزہ کے ایک وکیل اور سابق سیاسی قیدی مومن الناطور جو طویل عرصے سے حماس کے سخت ناقد رہے ہیں، کہتے ہیں کہ ’دنیا غزہ کی پٹی کی صورت حال کے حوالے سے دھوکے میں ہے۔‘\nالناطور نے ہم سے اپنے شہر میں کھنڈرات بنے عمارتوں کے ڈھیر سے بات کی، ان کے پیچھے اس خیمے کا کمزور  پردہ ہے جو اب ان کا گھر ہے۔\nانھوں نے کہا کہ دنیا سمجھتی ہے کہ غزہ حماس ہے اور حماس غزہ ہے۔\nانھوں نے کہا کہ ’ہم نے حماس کا انتخاب نہیں کیا اور اب حماس غزہ پر حکومت کرنا اور ہماری قسمت کو اپنے ساتھ باندھنا چاہتی ہے۔ حماس کو پیچھے ہٹنا ہو گا۔‘\nیہاں بولنا خطرناک ہے۔ حماس نے اختلاف رائے کو کبھی برداشت نہیں کیا۔\nمارچ کے آخر میں جب الناطور نے واشنگٹن پوسٹ کے لیے ایک کالم لکھا تو وہ بے چین دکھائی دیے۔ انھوں نے لکھا کہ ’حماس کی حمایت کا مطلب فلسطینیوں کی آزادی نہیں بلکہ موت ہے۔‘\nمیں نے ان سے پوچھا کہ ’کیا اس طرح بولنا خطرناک نہیں تھا۔‘ \nانھوں نے بغیر کسی ہچکچاہٹ کے جواب دیا کہ ’ہمیں خطرہ مول لینے اور بولنے کی ضرورت ہے۔ میری عمر 30 سال ہے۔ جب حماس نے کنٹرول سنبھالا تو میری عمر 11 سال تھی۔ میں نے اپنی زندگی کے ساتھ کیا کیا؟ میری زندگی جنگ اور بڑھتے تشدد میں بلاوجہ برباد ہو گئی۔‘\nحماس نے 2007 میں سیاسی حریفوں کو پرتشدد طریقے سے بے دخل کر کے غزہ کا کنٹرول حاصل کیا تھا، قومی انتخابات جیتنے کے ایک سال بعد اسرائیل کے ساتھ تین بڑی جنگیں اور دو چھوٹے تنازعات ہو چکے ہیں۔\nالناطور نے کہا کہ ’انسانیت کا تقاضہ ہے کہ حماس کی جانب سے دبائے جانے کے باوجود ہم اپنی آواز بلند کریں۔‘\nحماس اگرچہ اسرائیل سے لڑنے میں مصروف ہے لیکن وہ اپنے ناقدین کو سزا دینے سے نہیں ڈرتا۔\nمارچ کے اواخر میں 22 سالہ عدے الربائی کو مسلح افراد نے غزہ شہر میں پناہ گزینوں کی ایک پناہ گاہ سے اغوا کر لیا تھا۔ چند گھنٹے بعد ان کی لاش ملی جو خوفناک زخموں سے بھری تھی۔\nفلسطین کے آزاد کمیشن برائے انسانی حقوق نے کہا ہے کہ عدے الربائی کو تشدد کا نشانہ بنایا گیا اور ان کی موت کو ’زندگی کے حق کی سنگین خلاف ورزی اور ماورائے عدالت قتل‘ قرار دیا۔\nالربائی نے حماس مخالف حالیہ مظاہروں میں حصہ لیا تھا۔ ان کے اہلخانہ نے حماس کو ان کی موت کا ذمہ دار ٹھہرایا اور انصاف کا مطالبہ کیا۔\nمرنے سے چند روز قبل الربائی نے سوشل میڈیا پر ایک تاریک ویڈیو پوسٹ کی تھی جس میں وہ سہمے ہوئے تھے اور انھوں نے اس خدشے کا اظہار کیا تھا کہ حماس کے عسکریت پسند انھیں پکڑنے کے لیے آ رہے ہیں۔\nانھوں نے کہا کہ ’غزہ بھوتوں کا شہر بن گیا ہے۔ میں ایک گلی میں پھنس گیا ہوں، مجھے نہیں معلوم کہ کہاں جانا ہے۔ میں نہیں جانتا کہ وہ میرے پیچھے کیوں ہیں۔ انھوں نے ہمیں تباہ کیا اور ہمارے لیے تباہی لائی۔‘\nان کے جنازے کے موقع پر ایک چھوٹے سے مجمعے نے بدلہ لینے کا مطالبہ کیا اور حماس سے غزہ سے نکلنے کا مطالبہ کیا۔\nگذشتہ موسم گرما میں حماس کے خلاف آواز اٹھانے کے فیصلے کے بعد امین عابد کا بھی یہی حشر ہوا تھا۔\nنقاب پوش عسکریت پسندوں نے انھیں جس طریقے سے پیٹا، ان کے پورے جسم کی ہڈیاں توڑ دیں اور ان کے گردوں کو نقصان پہنچایا۔\nعابد زندہ بچ گئے لیکن انھیں بیرون ملک علاج کروانا پڑا۔ اب وہ دبئی میں مقیم ہیں اور اب بھی احتجاجی تحریک میں شامل ہیں اور ان کا ماننا ہے کہ حماس کا اختیار کم ہو چکا ہے۔\nانھوں نے مجھے بتایا کہ ’حماس کی طاقت ختم ہونا شروع ہو گئی ہے۔ یہ کارکنوں اور شہریوں کو نشانہ بناتے ہیں، لوگوں کو ڈرانے کے لیے انھیں قتل اور تشدد کرتے ہیں لیکن صورتحال پہلے کی طرح نہیں رہی۔‘\nگذشتہ ماہ جنگ بندی کے خاتمے سے قبل حماس کے جنگجو اپنی طاقت کا مظاہرہ کرنا چاہتے تھے لیکن اب جب اسرائیل ایک بار پھر مسلسل حملے کر رہا ہے تو یہی مسلح افراد چھپ کر پیچھے ہٹ گئے ہیں اور غزہ کے شہری دوبارہ جنگ کی دلدل میں ڈوب گئے ہیں۔\nکچھ حالیہ مظاہروں سے پتہ چلتا ہے کہ ڈیڑھ سال کی اسرائیلی بمباری نے شہریوں کو غصے کی انتہا پر پہنچا دیا اور ان میں حماس کا خوف ختم ہو رہا ہے۔\nغزہ کی پٹی کے شمالی سرے پر واقع بیت لاہیا میں سب سے زیادہ مخالفت دیکھنے میں آئی۔\nایک عینی شاہد نے نام ظاہر نہ کرنے کی شرط پر متعدد حالیہ واقعات کا ذکر کیا جن میں مقامی رہائشیوں نے حماس کے عسکریت پسندوں کو ان کی کمیونٹی کے اندر سے فوجی کارروائیاں کرنے سے روکا۔\nانھوں نے کہا کہ 13 اپریل کو حماس کے مسلح افراد نے ایک معمر شخص جمال المزنان کے گھر میں زبردستی گھسنے کی کوشش کی۔\nعینی شاہدین نے ہمیں بتایا کہ ’وہ ان کے گھر کے اندر سے راکٹ اور پائپ (حماس کے کچھ گھریلو ساختہ میزائل) لانچ کرنا چاہتے تھے لیکن انھوں نے اس سے منع کر دیا۔‘\nصورتحال جلد ہی شدت اختیار کر گئی اور رشتہ دار اور ہمسائے سب المزنان کے دفاع میں آ گئے۔\nمسلح افراد نے فائرنگ کی جس کے نتیجے میں متعدد افراد زخمی ہوئے تاہم بعد ازاں انھیں باہر نکال دیا گیا۔\nعینی شاہدین نے مظاہرین کے بارے میں کہا ’وہ گولیوں سے خوفزدہ نہیں تھے۔ وہ آگے بڑھے اور کہا کہ وہ اپنا سامان اٹھا کر بھاگ جائیں۔ ہم آپ کو اس جگہ پر نہیں دیکھنا چاہتے۔ ہم آپ کے ہتھیار نہیں چاہتے جو ہمارے لیے تباہی اور موت لے کر آئے ہیں۔‘\nغزہ کے دیگر علاقوں میں مظاہرین نے عسکریت پسندوں سے کہا ہے کہ وہ ہسپتالوں اور سکولوں سے دور رہیں تاکہ ایسے حالات سے بچا جا سکے جن میں شہری اسرائیلی فضائی حملوں کا شکار بنتے ہیں۔\nلیکن اس طرح کی مخالفت اب بھی خطرناک ہے۔ غزہ شہر میں حماس نے مظاہرہ کرنے والے ایک ایسے ہی شخص کو گولی مار کر ہلاک کر دیا۔\nغزہ کے باشندے جن کے پاس نہ تو کھونے کے لیے کچھ بچا ہے اور نہ ہی جنگ کے خاتمے کی امید۔۔۔ وہ اسرائیل اور حماس دونوں پر یکساں ناراض ہیں۔\nیہ پوچھے جانے پر کہ وہ غزہ کی تباہی کا سب سے زیادہ ذمہ دار کس کو ٹھہراتے ہیں، امین عابد نے کہا کہ یہ ’ہیضہ اور طاعون میں سے کسی ایک کا انتخاب کرنے جیسا ہے۔‘\nاگرچہ حالیہ ہفتوں کی احتجاجی تحریک ابھی تک بغاوت نہیں قرار دی جا سکتی لیکن تقریبا 20 سال کی حکمرانی کے بعد حماس کی غزہ پر آہنی گرفت آہستہ آہستہ ختم ہو رہی ہے۔",
        "published_date": "Thu, 24 Apr 2025 12:07:13 GMT",
        "source": "BBC Urdu"
    },
    {
        "guid": "https://urdu.arynews.tv/rabia-noor-kickboxer-wins-gold-medal-baku/",
        "title": "انٹرنیشنل کک باکسر رابعہ نور نے باکو میں گولڈ میڈل جیت لیا، فائٹ ویڈیوز دیکھیں",
        "link": "https://urdu.arynews.tv/rabia-noor-kickboxer-wins-gold-medal-baku/",
        "image_url": "https://urdu.arynews.tv/wp-content/uploads/2025/05/rabia-noor-fight-1.jpg",
        "article": "کراچی: انٹرنیشنل کک باکسر رابعہ نور نے باکو میں گولڈ میڈل جیت لیا۔\nتفصیلات کے مطابق ورلڈ چیمپئن شپ کک باکسنگ میں پاکستان کے لیے ایک اور سنہری کامیابی ملی ہے، بلدیہ ٹاؤن کراچی کی باہمت اور باصلاحیت بیٹی رابعہ نور نے آذربائیجان کے شہر باکو میں ہونے والے عالمی مقابلے میں گولڈ میڈل جیت کر پاکستان کا نام روشن کر دیا۔\nرابعہ نے جیتنے کے بعد کہا کہ انھوں نے 4 راؤنڈ کھیل کر فائٹ جیتی، جس پر انھیں بے حد خوشی ہے، رابعہ نور نے ٹاؤن چیئرمین بلدیہ عبدالکریم آسکانی کا شکریہ ادا کیا جنھوں نے انھیں اسپانسر کیا۔\n \nبلدیہ ٹاؤن کی بیٹی نے محنت، حوصلے اور عزم سے دنیا کو دکھا دیا کہ پاکستانی خواتین کسی سے کم نہیں ہیں، ٹاؤن چیئرمین بلدیہ عبدالکریم آسکانی نے اس ہونہار کھلاڑی کو اسپانسر کر کے اس کامیابی کا راستہ ہموار کیا۔\nرابعہ نور بلدیہ ٹاؤن کراچی کی رہائشی ہے، انھوں نے قومی سطح پر متعدد اعزازت جیتے ہیں، انھیں باکو میں مقابلے میں شرکت کے لیے اسپانسر کی ضرورت تھی، اے ار وائی نیوز کی خبر کے بعد ٹاؤن چیئرمین نے نوٹس لیا اور ان کی جانب سے رابعہ کو ایئر ٹکٹ اور دیگر سفری سہولیات فراہم کی گئیں۔\nانٹرنیشنل کک باکسر اور گولڈ میڈلسٹ اور ایشیئن چیمپئن رابعہ متعدد قومی و بین الاقوامی اعزازات اپنے نام کر چکی ہیں، اب آذربائیجان کے دارالحکومت باکو میں ہونے والی ’’بلڈ ٹو بلڈ‘‘ انٹرنیشنل چیلنج فائٹ میں بھی گولڈ میڈل حاصل کر لیا ہے۔",
        "published_date": "Tue, 13 May 2025 07:33:46 +0000",
        "source": "ARY Urdu"
    },
    {
        "guid": "https://urdu.arynews.tv/stock-market-hits-historic-milestone-as-kse-100-index-crosses-120000-points/",
        "title": "کراچی : پاکستان اسٹاک مارکیٹ نے   بڑا  سنگ میل عبور کرلیا",
        "link": "https://urdu.arynews.tv/stock-market-hits-historic-milestone-as-kse-100-index-crosses-120000-points/",
        "image_url": "https://urdu.arynews.tv/wp-content/uploads/2023/11/psxxxx.jpg",
        "article": "کراچی : پاکستان اسٹاک مارکیٹ نے 2,769 پوائنٹس اضافے کے ساتھ ایک لاکھ 20 ہزار کا سنگ میل عبور کرلیا۔\nتفصیلات کے مطابق پاکستان اسٹاک مارکیٹ میں گزشتہ روز کی ریکارڈ تیزی کے بعد آج بھی زبردست تیزی دیکھی گئی۔\nکاروبار کے آغاز میں ہی بینچ مارک ہینڈرڈ انڈیکس میں 2,769 پوائنٹس کا اضافہ ہوا، اور مارکیٹ بت ایک لاکھ بیس ہزار پوائنٹس کی حد عبور کر لی۔\nانڈیکس اس وقت ایک لاکھ سترہ ہزار چھے سو پچانوے پوائنٹس پر ٹریڈ کررہا ہے۔\nماہرین کا کہنا ہے کہ یہ تیزی مارکیٹ کے لیے ایک مضبوط واپسی کی نشاندہی کرتا ہے، جو پاکستان اور بھارت کے درمیان جنگ بندی کے باعث سرمایہ کاروں کے نئے اعتماد کی عکاسی کرتا ہے۔\nگذشتہ روز پاکستان اسٹاک مارکیٹ نے دس ہزار پوائنٹس اضافے کا نیا ریکارڈ قائم کیا تھا اور ایک دن میں ایک ہزار ارب روپے کی اسٹاک کیپٹلائزیشن بڑھ گئی تھی۔\nکاروباری ہفتے کے آغاز پر ہی پاکستان اسٹاک مارکیٹ نے9929پوائنٹس کا اضافہ ریکارڈ کیا اور تاریخ کی بلند ترین سطح پر پہلی مرتبہ پہنچی ، جس کے بعد پانچ فیصد سے زائد اضافہ ہونے پر ٹریڈنگ روکنا پڑی تھی۔\nاسٹاک مارکیٹ دس ہزار ایک سو تیئس پوائنٹس اضافے کیساتھ ہنڈریڈ انڈیکس ایک لاکھ 17ہزار297 پر بند ہوا اور مارکیٹ کیپٹلائزیشن بارہ سو ارب روپے سے زائد رہی۔",
        "published_date": "Tue, 13 May 2025 07:30:00 +0000",
        "source": "ARY Urdu"
    },
    {
        "guid": "https://urdu.arynews.tv/two-persons-arrested-for-stealing-wearing-iaf-officers-uniform/",
        "title": "بھارتی فضائیہ کے افسر کی وردی چوری ہوگئی",
        "link": "https://urdu.arynews.tv/two-persons-arrested-for-stealing-wearing-iaf-officers-uniform/",
        "image_url": "https://urdu.arynews.tv/wp-content/uploads/2025/05/iaf-uniform.jpg",
        "article": "بھارتی ریاست گجرات سے تعلق رکھنے والی فضائیہ کے افسر کی وردی چوری ہوگئی جو بعد میں ریاست بہار سے برآمد ہوئی۔\nانڈین میڈیا کی رپورٹس کے مطابق شہر پٹیالہ کے علاقے زیرک پور میں لوگوں نے ایک شخص کو بھارتی فضائیہ کی وردی میں ملبوس گشت کرتے ہوئے دیکھا تو پولیس کو اطلاع دی۔\nپولیس حکام نے بتایا کہ زیرک پور سے دو ملزمان کو گرفتار کیا جو فضائیہ کے افسر کی وردی پہن کر گھوم رہے تھے، ملزمان کی شناخت سکھپریت سنگھ اور سکھبیر سنگھ کے نام سے ہوئی۔\nحکام کے مطابق وردی گجرات سے تعلق رکھنے والے فضائیہ کے افسر کی تھی جو کورئیر کے دفتر سے 5 مئی 2025 کو چوری کی گئی تھی۔\nزیرک پور میں ایک درزی بھارتی فوج اور فضائیہ کی وردیاں تیار کرنے کا کام کرتا ہے، اس نے وردی تیار کر کے کورئیر کے دفتر بھیجی جو چوری کر لی گئی۔\nپولیس نے ملزمان کے خلاف زیرک پور تھانے میں مقدمہ درج کر لیا اور اس بات کی تحقیقات کی جا رہی ہیں کہ وردی چوری کرنے کے پیچھے ملزمان کے کیا مقاصد تھے۔\nعلاقہ مکینوں نے میڈیا کو بتایا کہ ملزمان میں سے ایک وردی پہن کر علاقے میں گشت کر رہا تھا جبکہ دوسرا ساتھ تھا، دونوں نے خود کو ایئر فورس کا افسر ظاہر کیا تھا۔",
        "published_date": "Tue, 13 May 2025 07:29:53 +0000",
        "source": "ARY Urdu"
    },
    {
        "guid": "https://urdu.arynews.tv/fahad-mustafa-addresses-pakistan-india-conflict/",
        "title": "’دوبارہ نہ کرنا بیٹا ورنہ چھوڑیں گے نہیں‘ فہد مصطفیٰ کی بھارت کو دوٹوک وارننگ",
        "link": "https://urdu.arynews.tv/fahad-mustafa-addresses-pakistan-india-conflict/",
        "image_url": "https://urdu.arynews.tv/wp-content/uploads/2020/06/Fahad-Mustafa.jpg",
        "article": "معروف اداکار اور ٹیلی ویژن میزبان فہد مصطفیٰ نے بھارتی جارحیت پر بھارت کو دوٹوک وارننگ دیدی ہے۔\nفہد مصطفیٰ پاکستان کے اداکار اور پاکستان کے سب سے بڑے گیم شو جیتو پاکستان کے میزبان ہیں، انہوں نے ہمیشہ اپنی پاکستانی شناخت کو فخر سے ظاہر کیا ہے اور جب بھی کوئی تنازعہ کھڑا ہوتا ہے تو وہ پاکستان کے لیے واضح بیانات دیتے آئے ہیں۔\nتاہم اب پاکستان اور بھارت کے درمیان جنگ بندی کے بعد انہوں نے پاکستانی قوم اور افواجِ پاکستان کے بھرپور جواب کو سراہا اور بھارت کو دوٹوک وارننگ بھی دی ہے۔\nفہد مصطفیٰ نے اے آروائی ڈیجیٹل پر اپنے شو جیتو پاکستان کے آغاز میں مسلح افواج کو زبردست خراجِ تحسین پیش کیا اور کہا کہ پاک فوج ہمیں تو مزہ ہی آگیا ہم سب کا دل خوش ہوگیا۔\n \n \nA post shared by Galaxy Lollywood (@galaxylollywood)\n\nانہوں نے کہا کہ پاکستان ایک پُرامن ملک ہے جہاں ہندو مسلمان سکھ عیسائی سب برابری ہیں، اور سب کے برابر کا تحفظ اور عزت حاصل ہے، یہ وہ ملک نہیں جہاں صرف ہندوؤں کا راج ہو، یہ وہ ملک ہے جہاں ہر بچہ سکون سے سانس لے سکتا ہے۔\nپاکستان کے اداکار و ہوسٹ نے کہا کہ ہم پاکستانی بڑے دل کے مالک ہیں، ہمارے ذہن کھلے ہوئے ہیں، پاکستانی قوم بھارتیوں سے زیادہ برداشت اور وسعتِ نظر رکھتی ہے۔\nاداکار نے کہا کہ  سب سے بڑا کریڈٹ پاکستانی میڈیا کو جاتا ہے جنہوں نے انتہائی مثبت رپورٹنگ کی اور وہی سب دکھایا جو اصل میں ہوا دوسروں کی طرح جھوٹ کا سہارا نہیں لیا، یہاں جو کچھ بھی ہوا بھارت نے اسے محسوس کیا۔\nانہوں نے واضح پیغام دیتے ہوئے کہا کہ ہم جنگ کے خواہاں نہیں، مگر امن کی خواہش کو ہماری کمزوری نہ سمجھا جائے، بھارت کو یہ سمجھنا ہوگا کہ یہ کوئی فلمی سین نہیں، حقیقی دنیا ہے اور یہاں ہر قدم کا مؤثر جواب دیا جاتا ہے۔",
        "published_date": "Tue, 13 May 2025 07:18:49 +0000",
        "source": "ARY Urdu"
    },
    {
        "guid": "https://urdu.arynews.tv/maldives-joins-saudi-arabias-route-to-makkah-initiative/",
        "title": "روٹ ٹو مکہ اینیشیٹو میں مالدیپ کو شامل کرنے کا فیصلہ",
        "link": "https://urdu.arynews.tv/maldives-joins-saudi-arabias-route-to-makkah-initiative/",
        "image_url": "https://urdu.arynews.tv/wp-content/uploads/2025/05/Maldives-joins-Saudi-Arabias-‘route-to-Makkah-initiative.jpg",
        "article": "سعودی عرب میں حج سیزن 2025 کا آغاز ہوچکا ہے، دنیا بھر سے عازمین حج کی آمد کا سلسلہ جاری ہے، ایسے میں روٹ ٹو مکہ اینیشیٹو میں مالدیپ کو بھی شامل کرنے کا فیصلہ کیا ہے۔\nسعودی خبر رساں ادارے کی رپورٹ کے مطابق مالدیپ سے آنے والے عازمین حج روٹ ٹو مکہ اینیشیٹو سے فائدہ سکیں گے، اینیشیٹو کا مقصد مالدیپ کے عازمین کو بہترین سہولیات فراہم کرنا ہے۔\nمالدیپ کی وزارت اسلامی أمور کا اس حوالے سے کہنا ہے کہ ملک کے بین الاقوامی ہوائی اڈوں پر مالدیپ کے عازمین حج کی سفری کارروائیاں مکمل کی جائیں گی۔\nاینیشیٹو کی مدد سے مالدیپ کے عازمین حج جدہ یا مدینہ منورہ پہنچنے پر انہیں مزید سفری کارروائی کا سامنا نہیں کرنا پڑے گا۔\nعازمین جدہ یا مدینہ ایئرپورٹ سے سیدھا اپنے ہوٹلوں کی طرف روانہ ہوجائیں گے، جہاں انہیں ان کا سامان مل جائے گا۔\nدوسری جانب سعودی عرب میں ادارہ حرمین کے شعبہ دینی امور کی جانب سے حج آپریشنل پلان جاری کردیا گیا جو 120 اقدامات پر مشتمل ہے۔ منصوبے کا مقصد عازمین حج کی بہتر رہنمائی کرنا ہے۔\nحرمین میں دینی امور کے سربراہ شیخ السدیس نے آپریشنل منصوبے کا افتتاح کردیا ہے۔ اُن کا کہنا تھا کہ مملکت کی قیادت نے ضیوف الرحمان کی سہولت اور آرام کے لیے تمام وسائل بروئے کار لائے ہیں تاکہ دنیا بھر سے آنے والے عازمین یہاں سے اعتدال پسندی اور انسانیت کا پیغام لے کر جائیں۔\nشیخ السدیس کا حج آپریشنل پلان سے متعلق کہنا تھا کہ مختلف ممالک سے آنے والے عازمین حج کی سہولت کیلیے متعدد زبانوں میں ڈیجیٹل رہنما ضوابط جاری کیے ہیں جس کیلیے مصنوعی ذہانت سے آراستہ روبوٹس بھی فراہم کیے گئے ہیں۔\nروبوٹس ’منارہ‘ کے دوسرے ورژن کو متعارف کرایا گیا جو گزشتہ برس سے اپ ڈیٹ ہے اس میں مزید زبانوں کا بھی اضافہ کیا گیا ہے جبکہ سکرینز کے معیار کو بھی بہتر بنایا گیا ہے۔\nاس کے علاوہ عازمین حج کے لئے 50 علمی و فکری پروگرامز کا بھی اہتمام کیا گیا ہے جبکہ ضیوف الرحمان کی خدمت کیلیے 2 ہزار سے زائد سعودی کارکنوں کو بھی تعینات کیا جائے گا۔",
        "published_date": "Tue, 13 May 2025 07:12:29 +0000",
        "source": "ARY Urdu"
    },
    {
        "guid": "https://urdu.arynews.tv/customs-officer-traffic-accident-super-highway/",
        "title": "گزشتہ روز ٹریفک حادثے میں جاں بحق شہری کسٹم افسر نکلے",
        "link": "https://urdu.arynews.tv/customs-officer-traffic-accident-super-highway/",
        "image_url": "https://urdu.arynews.tv/wp-content/uploads/2025/05/customs-accident.jpg",
        "article": "کراچی: گزشتہ روز کراچی میں سپر ہائی وے اسکیم 33 کے قریب ٹریفک حادثے میں جاں بحق شہری کسٹم پریونٹو افسر نکلے، کسٹم حکام کا کہنا ہے کہ متوفی رانا مدثر کسٹم کے لیگل ڈویژن میں تعینات تھے۔\nتفصیلات کے مطابق کسٹم حکام نے کہا ہے کہ سپر ہائی وے اسکیم 33 کے قریب حیدر آباد سے کراچی آتے ہوئے رانا مدثر کی گاڑی کو ڈمپر نے کچل دیا تھا، حادثے میں رانا مدثر کے سر پر گہری چوٹ آئی تھی، جس پر انھیں نجی اسپتال میں منتقل کیا گیا تھا، جہاں وہ زخموں کی تاب نہ لاتے ہوئے جاں بحق ہو گئے۔\nگزشتہ روز رانا مدثر کی لاش کو ضابطے کی کارروائی کے بعد ورثا کے حوالے کیا گیا، رانا مدثر کی نماز جنازہ ادا کر دی گئی ہے، جس میں کسٹم افسران کی بڑی تعداد نے شرکت کی۔\nکسٹم حکام کے مطابق رانا مدثر کا آبائی تعلق ملتان سے تھا، ان کی لاش آبائی علاقے روانہ کر دی گئی ہے۔\nواضح رہے کہ کراچی میں ہیوی گاڑیوں کے حادثات نہیں رک سکے ہیں، سپر ہائی وے بس ٹرمنل کے قریب ایک تیز رفتار ٹریلر نے سواری کے انتظار میں کھڑے رکشے کو کچل دیا جس سے رکشہ ڈرائیور جاں بحق ہو گیا، متوفی رکشہ ڈرائیور کی شناخت قطب الدین کے نام سے ہوئی ہے۔\nگزشتہ روز بھی ایک اور افسوس ناک حادثے میں ایک خاندان کی زندگی کا چراغ گل ہو گیا تھا، یہ واقعہ سرجانی ٹاؤن میں ناردرن بائی پاس پر پیش آیا تھا، جس میں ایک ڈمپر نے کار کو ٹکر مار دی تھی۔ ریسکیو حکام کے مطابق اس حادثے میں کار سوار باپ بیٹے سمیت 3 افراد جاں بحق ہوئے تھے، جاں بحق افراد منگھوپیر کے علاقے گل محمد قلندرانی گوٹھ کے رہائشی تھے۔\n9 مئی کو بھی کراچی میں ہیوی ٹریفک نے ایک فیملی کو اجاڑ دیا تھا، جب ایک ٹرک نے موٹر سائیکل سوار باپ بیٹے کو کچل دیا تھا۔ یہ حادثہ اورنگی 15 نمبر میں تیز رفتار ٹرک کی ٹکر سے پیش آیا تھا۔",
        "published_date": "Tue, 13 May 2025 07:07:07 +0000",
        "source": "ARY Urdu"
    },
    {
        "guid": "https://urdu.arynews.tv/pervaiz-elahi-pak-fauj-13-05-2025/",
        "title": "پاک افواج کو سلام پیش کرتا ہوں، پرویز الٰہی",
        "link": "https://urdu.arynews.tv/pervaiz-elahi-pak-fauj-13-05-2025/",
        "image_url": "https://urdu.arynews.tv/wp-content/uploads/2024/04/pervaiz.jpg",
        "article": "لاہور: سابق وزیر اعلیٰ پنجاب پرویز الٰہی کا کہنا ہے کہ پاک افواج کو سلام پیش کرتا ہوں، قوم پاک فوج کے ساتھ مل کر لڑی۔\nمنی لانڈرنگ کیس کی سماعت کے بعد عدالت کے باہر میڈیا سے گفتگو میں پرویز الٰہی نے کہا کہ بھارت دوبارہ حملے کی جرات نہیں کرے گا اور اگر کیا تو مار کھائے گا۔\nپاک بھارت کشیدگی سے متعلق تمام خبریں\nپرویز الٰہی سمیت دیگر کے خلاف منی لانڈرنگ کیس کی سماعت کے دوران پراسیکیوٹر نے عدالت کو بتایا کہ ہم ہر ماہ انٹرپول کو مونس الٰہی کی گرفتاری کیلیے ریڈوارنٹ کیلیے درخواست بھجواتے ہیں، جیسے ہی کوئی پیشرفت ہوتی ہے تو عدالت کو آگاہ کیا جائے گا۔\nعدالت نے مونس الٰہی اور شریک ملزم جبران کے ریڈوارنٹ پر رپورٹ اور پرویز الٰہی کی بریت کی درخواست پر دلائل طلب کر لیے۔\nسابق وزیر اعلیٰ پنجاب نے حاضری مکمل کروائی۔ سماعت کے دوران فاضل جج نے پرویز الٰہی س؁ خیریت دریافت کی تو انہوں نے بتایا کہ جی اب بہتر محسوس کر رہا ہوں۔\nپراسیکیوٹر کا کہنا تھا کہ ترمیمی چالان کو سامنے رکھ کر اس درخواست پر بحث کریں گے، ہمیں اس کیلیے مہلت دی جائے۔\nوکیل سابق وزیر اعلیٰ پنجاب نے کہا کہ یہ آج تک کوئی ثبوت پیش نہیں کر سکے، ایف آئی اے صرف زبانی جمع خرچ کر رہا ہے۔\nعدالت نے کیس کی سماعت کل تک ملتوی کر دی۔",
        "published_date": "Tue, 13 May 2025 07:05:49 +0000",
        "source": "ARY Urdu"
    },
    {
        "guid": "https://urdu.arynews.tv/uae-announced-eid-al-adha-2025-holidays/",
        "title": "متحدہ عرب امارات میں عید الاضحیٰ کی تعطیلات کا اعلان",
        "link": "https://urdu.arynews.tv/uae-announced-eid-al-adha-2025-holidays/",
        "image_url": "https://urdu.arynews.tv/wp-content/uploads/2025/05/UAE-announced-Eid-al-Adha-2025-holidays.jpg",
        "article": "متحدہ عرب امارات میں عید الاضحیٰ کی تعطیلات 4 روزہ تعطیلات کا اعلان کردیا گیا، توقع ہے جمعہ 6 جون کو عید الاضحی کا پہلا دن ہوگا۔\nعرب خبر رساں ادارے کی رپورٹ کے مطابق اماراتی فلکیاتی سوسائٹی کے نگران اعلی اور عرب فلکیاتی فیڈریشن کے رکن ابراہیم الجرون کا کہنا ہے کہ ماہرین فلکیات نے توقع ظاہر کی ہے کہ’منگل 27 مئی 2025 کو متحدہ عرب امارات کے وقت کے مطابق 7:02 پر ذی الحجہ کے چاند کی پیدائش ہوگی جو غروب آفتاب کے 38 منٹ بعد تک رہے گا۔\nفلکیاتی حساب سے یکم ذوالحجہ بدھ 28 مئی کو ہو گا اس طرح 6 جون 2025 کو ذوالحجہ کی 10 تاریخ ہونے کا امکان ہے جبکہ وقوف عرفہ جمعرات 5 جون کو ہوگا۔\nدوسری جانب بنگلادیش کی حکومت نے عید الاضحیٰ کے موقع پر عوام کو بڑی خوشخبری سناتے ہوئے 10 روز کی تعطیلات کا اعلان کردیا۔\nچیف ایڈوائزر کے پریس سیکرٹری شفیق العالم نے اپنے آفیشل فیس بک اکاؤنٹ پر بتایا کہ کابینہ کی منظوری کے بعد 10 روزہ سرکاری تعطیل کا فیصلہ کیا گیا ہے۔\nانہوں نے مزید کہا کہ اس طویل تعطیل کی وجہ سے 17 مئی اور 24 مئی (ہفتہ) کو دفاتر کھلے رہیں گے تاکہ سرکاری کام متاثر نہ ہو۔\nاس کے علاوہ مشاورتی کونسل نے اجلاس میں سائبر سیکیورٹی سے متعلق ’سائبر شوروکھا اودھدیش 2025‘ کے مسودے کو بھی منظوری دے دی ہے۔\nواضح رہے کہ فلکیاتی ماہرین کے مطابق عید الاضحیٰ 7 جون بروز ہفتے کو ہونے کا امکان ہے۔",
        "published_date": "Tue, 13 May 2025 06:50:02 +0000",
        "source": "ARY Urdu"
    },
    {
        "guid": "https://urdu.arynews.tv/ishaq-dar-on-cnn/",
        "title": "’پانی کا مسئلہ حل کرنے میں ناکامی جنگ کے مترادف‘: اسحاق ڈار کا واضح پیغام",
        "link": "https://urdu.arynews.tv/ishaq-dar-on-cnn/",
        "image_url": "https://urdu.arynews.tv/wp-content/uploads/2023/05/ishaq-dar-1.jpg",
        "article": "اسلام آباد: نائب وزیراعظم و وزیر خارجہ اسحاق ڈار نے کہا کہ پاکستان ہر قسم کی دہشت گردی کی مذمت کرتا ہے۔\nتفصیلات کے مطابق نائب وزیراعظم و وزیرخارجہ اسحاق ڈار نے سی این این کو انٹرویو میں کہا کہ پاکستان نے بھارت پر حملے کیلئے جوہری ہتھیار استعمال کرنے پر غور نہیں کیا تھا لیکن پورا یقین تھا ہماری صلاحیت اتنی مضبوط ہے کہ بھارت کو زمین اور فضا میں شکست دینگے۔\nپاکستان کے نائب وزیراعظم نے کہا کہ جوہری آپشن کبھی میز پر نہیں تھا، بھارت نے دیکھ لیا اس کے ساتھ کیا ہوا، بھارت کو علم ہوگیا تھا کہ کتنا سنگین نقصان ہوچکا ہے، ہمیں امریکی وزیرخارجہ مارکو روبیو نے پیغام دیا بھارت لڑائی روکنے کیلئے تیار ہے۔\nوزیراعظم نے آل پارٹیز کانفرنس (اے پی سی) طلب کرلی\nاسحاق ڈار کا کہنا تھا کہ بعض اوقات بہت سنجیدہ فیصلے لینے پڑتے ہیں، اسلام آباد کے پاس اپنے دفاع میں حملے کے سوا کوئی چارہ نہیں تھا اور پاکستان طویل مدتی امن کیلئے ایسے راستے کا منتظر ہے جو دونوں ممالک کیلئے باوقار ہو، پاکستان ہر قسم کی دہشت گردی کی مذمت کرتا ہے۔\nنائب وزیراعظم نے مزید کہا کہ یقین ہے ڈونلڈ ٹرمپ پاکستان کی انسداددہشت گردی کی کوششوں کی حمایت کرتے ہیں، اسحاق ڈار نے واضح کیا کہ پانی کا مسئلہ حل کرنے میں ناکامی جنگ کے مترادف ہوگا۔\nواضح رہے کہ گزشتہ ماہ مقبوضہ کشمیر میں 22 اپریل کو پہلگام فالس فلیگ آپریشن کی آڑ لے کر بزدل دشمن بھارت نے 7 مئی کو رات کی تاریکی میں پاکستان پر حملہ کیا تھا۔ میزائل اور ڈرون حملوں میں 26 سے زائد معصوم پاکستانی شہید اور درجنوں زخمی ہوئے تھے۔\nمزید پڑھیں : وزیراعظم کا ہر سال 10 مئی کو ’’یوم معرکہ حق‘‘ منانے کا اعلان \nپاک فوج نے اس کے ردعمل میں دفاع وطن کے لیے منہ توڑ جواب دیتے ہوئے بھارت کا غرور سمجھے جانے والے رافیل طیاروں سمیت 6 جنگی طیارے اور اسرائیلی ساختہ تمام ڈرونز مار گرائے لیکن جب بھارت کا جنگی جنون ختم نہ ہوا تو 10 مئی کی علی الصباح بھارت کے خلاف آپریشن بنیان مرصوص شروع کیا اور چند گھنٹے میں ہی بھارت کو گھٹنے ٹیکنے پر مجبور کر دیا۔",
        "published_date": "Tue, 13 May 2025 06:46:33 +0000",
        "source": "ARY Urdu"
    },
    {
        "guid": "https://urdu.arynews.tv/pakistani-actors-removed-from-bollywood-films-and-song-posters/",
        "title": "پاکستانی فنکاروں کی تصاویر بالی وڈ گانوں کے پوسٹرز سے ہٹا دی گئیں",
        "link": "https://urdu.arynews.tv/pakistani-actors-removed-from-bollywood-films-and-song-posters/",
        "image_url": "https://urdu.arynews.tv/wp-content/uploads/2025/05/pakistani-actors.jpg",
        "article": "بھارت میں فواد خان، ماہرہ خان و دیگر پاکستانی فنکاروں کو میوزک پلیٹ فارم پر ان کی بالی وڈ فلموں کے پوسٹرز سے ہٹا دیا گیا۔\nانڈین میڈیا کی رپورٹس کے مطابق فواد خان کی تصویر اب ان کی فلم ’کپور اینڈ سنز‘ کے پوسٹر سے غائب ہے جبکہ ماہرہ خان کو شاہ رخ خان کی فلم ’رئیس‘ کے پوسٹر سے ہٹا دیا گیا۔\n’بدھو سا من‘ گانے میں فواد خان، سدھارتھ ملہوترا اور عالیہ بھٹ نے پرفارم کیا تھا جو اب بھارت میں یوٹیوب پر ناقابل رسائی بنا دیا گیا۔ میوزک ایپلی کیشنز پر گانے کا پوسٹر بھی تبدیل کیا گیا جس میں پاکستانی اداکار نظر نہیں آ رہے۔\n\nاسی طرح فلم ’رئیس‘ کے گانوں کے البم میں پر شاہ رخ خان اور ماہرہ خان کی تصویر تھی جب اب تبدیل کر دی گئی، اب البم پر صرف بالی وڈ اداکار موجود ہیں۔\nیہ بھی پڑھیں: فواد خان کی ’عبیر گلال‘ کے گانے اور ٹیزر یوٹیوب سے ڈیلیٹ\n2014 کی فلم ’خوبصورت‘ میں بالی وڈ اداکارہ سونم کپور نے فواد خان کے ساتھ اداکاری کی تھی، فلم کے پوسٹر میں اب تک کوئی تبدیلی نہیں کی گئی۔\nپاکستانی اداکارہ ماورا حسین کو اسپاٹائف اور یوٹیوب میوزک پر ان کی بالی وڈ فلم ’صنم تیری قسم‘ کے البم کور سے ہٹا دیا گیا۔\nپاک بھارت کشیدگی کے دوران مودی سرکار نے او ٹی ٹی پلیٹ فارمز، میڈیا اسٹریمنگ سروسز اور پاکستانی مواد کے حوالے سے ایڈوائزری جاری کی تھی۔\nاس میں انفارمیشن ٹیکنالوجی (انٹرمیڈیری گائیڈ لائنز اینڈ ڈیجیٹل میڈیا ایتھکس کوڈ) رولز 2021 کا حوالہ دیا گیا جس میں اس بات پر روشنی ڈالی گئی کہ پبلیشرز کو ایسے مواد سے پرہیز کرنا چاہیے جو بھارت کی خودمختاری اور سالمیت کو متاثر کرتا ہو۔",
        "published_date": "Tue, 13 May 2025 06:41:09 +0000",
        "source": "ARY Urdu"
    },
    {
        "guid": "fed60ad09d8e5b2c7537da7c61d43f18",
        "title": "جنگ کی مخالفت پر نامور مسلم صحافی کو دھمکیاں، ہندو انتہاپسندوں کی فحش مہم",
        "link": "https://www.express.pk/story/2761245/jang-ki-mukhalfat-par-famous-muslim-journalis-k-thraats-2761245/",
        "image_url": "https://img.express.pk/logo/expresslogo.webp",
        "article": "نئی دہلی: بھارت کی معروف مسلم صحافی عارفہ خانم شیروانی کو جنگ مخالف اور امن پسند مؤقف اختیار کرنے پر ہندو انتہاپسندوں کی جانب سے شدید ہراسانی، دھمکیوں اور فحش پیغامات کا سامنا ہے۔\nدی وائر کی سینئر ایڈیٹر اور ایوارڈ یافتہ صحافی عارفہ خانم کو صرف اس وجہ سے ملک دشمن اور غدار قرار دیا جا رہا ہے کیونکہ انہوں نے حالیہ پاک بھارت کشیدگی پر امن کا پیغام دیا اور جنگ کی مخالفت کی۔\nفیکٹ چیکنگ ادارے آلٹ نیوز کے شریک بانی محمد زبیر کا کہنا ہے کہ یہ کوئی اتفاقیہ مہم نہیں، بلکہ \"ہندوتوا نائٹ\" نامی سوشل میڈیا اکاؤنٹ کے ذریعے ایک منظم انداز میں مسلم صحافیوں کو نشانہ بنانے کا سلسلہ جاری ہے۔ یہ اکاؤنٹ پہلے بھی کئی مسلم صحافیوں پر نفرت انگیز مہم چلا چکا ہے۔\nعارفہ خانم کو ملنے والی دھمکیوں پر بھارتی پولیس اور حکومت نے اب تک کوئی ردعمل ظاہر نہیں کیا۔ ناقدین کے مطابق حکومت کی خاموشی خود اس طرح کی مہمات کو حوصلہ دیتی ہے، جس سے نہ صرف مسلم صحافی بلکہ اقلیتوں میں شدید خوف و ہراس پھیلتا ہے۔\nیہ سارا منظرنامہ اس وقت سامنے آیا ہے جب پاکستان کی کامیاب دفاعی کارروائی 'بنیان مرصوص' کے بعد بھارتی میڈیا اور حکومت سخت بوکھلاہٹ کا شکار ہیں، اور اپنی ناکامی کو چھپانے کے لیے امن پسند آوازوں کو خاموش کرنے کی کوشش کر رہے ہیں۔",
        "published_date": "Tue, 13 May 25 07:10:10 +0000",
        "source": "Express Urdu"
    },
    {
        "guid": "4a6ea8bc567dfa7c1a281cdc6b9f1851",
        "title": "شریف خاندان کی عمران خان سے دشمنی نہیں بلکہ ڈر ہے، علیمہ خان",
        "link": "https://www.express.pk/story/2761243/shareef-khandan-ki-imran-khan-se-dushmani-nai-balke-dar-hai-aleema-khan-2761243/",
        "image_url": "https://img.express.pk/logo/expresslogo.webp",
        "article": "بانی پی ٹی آئی کی بہن علیمہ خان کا کہنا ہے کہ شریف خاندان کی بانی پی ٹی آئی سے دشمنی نہیں بلکہ ڈر ہے۔\nپنجاب حکومت اور شریف خاندان مودی سے لڑنے کے بجائے ہم سے لڑ رہے ہیں، کیا بانی پی ٹی آئی کو شہباز شریف فون نہیں کر سکتا۔\nاسلام آباد ہائیکورٹ میں میڈیا سے گفتگو کرتے ہوئے علیمہ خان نے کہا کہ مودی کو جو تھپڑ لگے ہیں وہ اس کا بدلہ لے گا اور مودی کو جواب دینے کے لیے بانی پی ٹی آئی کی ضرورت ہے۔\nانہوں نے کہا کہ کشمیری اپنی آزادی کی جنگ لڑ رہے ہیں، خواجہ آصف کہہ رہا ہے کہ بھارت سے کشمیر میں جاری دہشتگردی پر بات چیت ہوگی، ہوسکتا ہے مجھے سننے میں غلطی ہو خواجہ آصف سے وضاحت لے لیں۔\nصحافی نے سوال کیا کہ کیا جنید اکبر کو بانی پی ٹی آئی نے چیئرمین پبلک اکاؤنٹس کمیٹی سے استعفا دینے کا کہا ہے؟ علیمہ خانے کہا کہ کل سے آپ لوگوں کی رپورٹنگ دیکھ کر حیران ہوں، عمران خان نے جنید اکبر پر مزید بھروسہ کر کے تحریک چلانے کی ذمہ داری تھی۔\nانہوں نے کہا کہ میڈیا کو لگتا ہے عہدہ بہت بڑی چیز ہے لیکن بانی پی ٹی آئی کے لیے تحریک بڑی چیز ہے، تحریک انصاف کے لیے تحریک سے بڑھ کر کچھ نہیں۔\nعلیمہ خان کا کہنا تھا کہ 20 ماہ قبل میرا نام ای سی ایل میں شامل ہوا تھا، آج عدالت نے ای سی ایل سے نام نکالنے کا فیصلہ دے دیا، اب دیکھتے ہیں فیصلے پر عملدرآمد ہوتا ہے یا نہیں۔",
        "published_date": "Tue, 13 May 25 07:06:59 +0000",
        "source": "Express Urdu"
    },
    {
        "guid": "b997ce02f9d88946883320c70e38f212",
        "title": "6 ٹیمیں 0 خوف! چیئرمین پی سی بی نے بھارت کو اپنے انداز میں ٹرول کرڈالا",
        "link": "https://www.express.pk/story/2761242/pcb-chiefs-savage-troll-6-teams-zero-fear-dig-at-india-2761242/",
        "image_url": "https://img.express.pk/logo/expresslogo.webp",
        "article": "چیئرمین پاکستان کرکٹ بورڈ (پی سی بی) محسن نقوی نے بھارت کو ٹرول کرتے ہوئے پاکستان سپر لیگ (پی ایس ایل) 10 کے بقیہ میچز کی بحالی کا اعلان کردیا۔\nسماجی رابطے کی سائٹ ایکس (ٹوئٹر) پر ٹوئٹ کرتے ہوئے محسن نقوی نے پاکستان کی جانب سے حالیہ کشیدگی کے دوران 6 بھارتی طیارے گرانے اور پاکستان کا کوئی طیارہ نہ گرنے کا تذکرہ یوں کیا کہ \"لیگ پھر سے وہاں سے شروع ہو رہی ہے جہاں سے رُکی تھی۔ 6 ٹیمیں، 0 خوف۔\"\nانہوں نے مزید لکھا کہ پاکستان سپر لیگ (پی ایس ایل) کے 10ویں ایڈیشن کے بقیہ 8 میچز 17 سے 25 مئی تک ہوں گے۔\nمزید پڑھیں: پی ایس ایل 10کے باقی میچز کا شیڈول جاری\nمحسن نقوی نے کہا ہے کہ ہم ایک بار پھر کرکٹ کے اسپرٹ کا جشن منانے جارہے پیں، تمام ٹیموں کے لیے نیک خواہشات کا اظہار کرتا ہوں۔\nقبل ازیں پاک بھارت کشیدگی کے دوران پاکستان سپر لیگ 10 کو ملتوی کردیا گیا تھا۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nواضح رہے کہ پاکستان نے 6 اور 7 مئی کی درمیانی شب بھارتی جارحیت کے دفاع کرتے ہوئے 5 طیارے اور ایک ڈرون مار گرایا تھا، ان طیاروں میں 3 رافیل اور ایک ایک مگ 29 اور سخوئی ایس یو 30 شامل تھے۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nدوسری جانب دنیا بھر میں 3 رافیل طیاروں کے زمین بوس ہونے اور جعلی خبریں پھیلانے پر دنیا بھر میں ہندوستان کو شدید ٹرولنگ کا سامنا ہے۔",
        "published_date": "Tue, 13 May 25 06:58:19 +0000",
        "source": "Express Urdu"
    },
    {
        "guid": "ceafcd682da76dd7d5ff750c3214de15",
        "title": "​​​​​​​براڈ پٹ کی ایکشن تھرلر فلم \"ایف 1\" کا سنسنی خیز ٹریلر جاری، کب ریلیز ہوگی؟",
        "link": "https://www.express.pk/story/2761241/brad-pitts-action-thriller-film-f1-gets-an-exciting-trailer-release-when-will-it-hit-cinemas-2761241/",
        "image_url": "https://img.express.pk/logo/expresslogo.webp",
        "article": "ہالی ووڈ اداکار براڈ پٹ کی ایکشن تھرلر فلم \"ایف 1\" کا سنسنی خیز ٹریلر جاری کردیا گیا۔\nبراڈ پٹ کی نئی ایکشن سے بھرپور ریسنگ فلم ’ایف 1‘ کا ٹریلر یوٹیوب پر جاری کر دیا گیا ہے، جسے مداحوں کی جانب سے زبردست پذیرائی مل رہی ہے۔ فلم 27 جون 2025 کو عالمی سطح پر سینما گھروں میں نمائش کے لیے پیش کی جائے گی، جب کہ کچھ ممالک میں اسے 25 جون کو ریلیز کیا جائے گا۔\nیہ فلم فارمولہ ون کے سات مرتبہ عالمی چیمپیئن لیوس ہیملٹن، جیری بروک ہائمر، جوزف کوسنسکی، براڈ پٹ اور دیگر پروڈیوسرز کی مشترکہ کاوش ہے۔\nفلم میں براڈ پٹ ایف 1 کے تجربہ کار ڈرائیور سونی ہیز کا کردار ادا کر رہے ہیں، جو 1990 کی دہائی میں ایک حادثے کے بعد ایف 1 سے ریٹائر ہو گیا تھا۔ فلم کی کہانی اس وقت کے گرد گھومتی ہے جب ہیز کو ایک بار پھر ٹیم کی مدد کے لیے واپس بلایا جاتا ہے۔\nاس فلم کی خاص بات یہ ہے کہ اس میں حقیقی ایف 1 لمحات شامل کیے گئے ہیں، جن میں براڈ پٹ کی سلور اسٹون گرینڈ پریکس تقریب میں حقیقی ڈرائیورز کے ساتھ موجودگی بھی شامل ہے۔ شائقین فلم کی حقیقی عکاسی اور ویژیول ایفیکٹس سے بہت متاثر دکھائی دے رہے ہیں اور اس کی ریلیز کا بےصبری سے اتنظار کر رہے ہیں۔",
        "published_date": "Tue, 13 May 25 06:56:25 +0000",
        "source": "Express Urdu"
    },
    {
        "guid": "6fc8375163b3367cf8197ad9fe22f7a1",
        "title": "’پاک فوج جیسی فوج پوری دنیا میں نہیں‘، ،معرکہ مرصوص پر عوامی رائے",
        "link": "https://www.express.pk/story/2761240/there-is-no-army-like-the-pakistan-army-in-the-whole-world-public-opinion-on-the-battle-of-marsus-2761240/",
        "image_url": "https://img.express.pk/logo/expresslogo.webp",
        "article": "معرکہ مرصوص کے حوالے سے عوام نے اپنے جذبات کا اظہار کرتے ہوئے کہا ہے کہ پاک فوج جیسی فوج پوری دنیا میں نہیں ہے۔\nرپورٹ کے مطابق عوام نے کہا کہ ہندوستان کی فوج ہماری فوج کے مقابل نہیں، ہم نے ہندوستان کو منہ توڑ جواب دیا ہے، ہم پاک فوج کے ساتھ جان دینے کے لئے حاضر ہیں۔\nعوام نے کہا کہ پاک فوج جذبہ ایمان سے سرشار ہے، ہمارا ایک فوجی ہندوستان کے دس فوجیوں پر بھاری ہے، ہم پاک فوج کے شانہ بشانہ کھڑے ہیں۔\nان کا کہنا تھا کہ نریندر مودی ایک ڈرپوک شخص ہے، پاکستان کا حصول کلمہ طیبہ پر ہوا ہے اسے کوئی نہیں مٹا سکتا۔",
        "published_date": "Tue, 13 May 25 06:50:30 +0000",
        "source": "Express Urdu"
    },
    {
        "guid": "c331dcc4892c409f05c4b29afeda1d13",
        "title": "پاکستان اور بھارت کے درمیان جنگ بندی کیسے ہوئی؟ وزیر اطلاعات حقائق سامنے لے آئے",
        "link": "https://www.express.pk/story/2761239/pakistan-or-india-ke-darmyan-ceasefire-kese-hui-info-minister-haqaiq-samne-le-aay-2761239/",
        "image_url": "https://img.express.pk/logo/expresslogo.webp",
        "article": "وفاقی وزیر اطلاعات عطاء اللہ تارڑ نے اسکائی نیوز کو انٹرویو میں پاکستان اور بھارت کے درمیان حالیہ جنگ بندی سے متعلق حقائق بتا دیے۔ \nاسکائی نیوز کو انٹرویو میں عطاء اللہ تارڑ نے کہا کہ پاکستان اور بھارت کے درمیان حالیہ سیز فائر مختلف ممالک کی سفارتی کوششوں کا نتیجہ ہے۔\nانہوں نے کہا کہ وزیر اعظم نے امریکی صدر ڈونلڈ ٹرمپ کا خصوصی شکریہ ادا کیا جبکہ چین، سعودی عرب، یو اے ای، ترکیہ اور قطر نے بھی سیز فائر کے لیے اپنا اہم کردار ادا کیا۔\nوزیر اطلاعات نے واضح کیا کہ پاکستان نے بھارتی فوجی تنصیبات اور اسلحہ ڈپوؤں کو نشانہ بنایا، بھارت کے نقصانات سب کے سامنے ہیں، بھارت مزید کشیدگی جھیلنے کی پوزیشن میں نہیں تھا۔\nعطاء تارڑ نے کہا کہ سیز فائر پاکستان کی کمزوری نہیں بلکہ حکمت عملی کی کامیابی ہے، سیز فائر کے بعد ڈی جی ایم اوز کے درمیان پہلا رابطہ ہو چکا ہے۔\nانہوں نے کہا کہ امریکی صدر کی دوسری ٹویٹ میں مسئلہ کشمیر کے حل کے لیے امریکی خواہش کا اظہار کیا گیا ہے، صدر ڈونلڈ ٹرمپ مسئلہ کشمیر کے حل کے خواہاں ہیں۔\nعطاء تارڑ نے کہا کہ بھارت نے پاکستان کو پانی کی فراہمی تاحال بند نہیں کی اور نہ بھارت کے پاس پانی روکنے کی صلاحیت ہے، اس وقت پانی کی فراہمی معمول کے مطابق جاری ہے۔\nانہوں نے مزید کہا کہ پہلگام واقعے پر پاکستان نے افسوس اور ہمدردی کا اظہار کیا جبکہ پاکستان نے شفاف تحقیقات میں تعاون کی پیشکش بھی کی لیکن بھارت نے بغیر ثبوت پاکستان پر الزامات عائد کیے اور تاحال ایک بھی ثبوت پیش نہیں کر سکا، کسی گروہ نے پہلگام واقعہ کی ذمہ داری قبول نہیں کی۔\nعطاء تارڑ کا کہنا تھا کہ مقبوضہ کشمیر میں 7 لاکھ بھارتی فوج کی موجودگی میں پہلگام واقعہ رونما ہونا بھارت کی سیکیورٹی ناکامی ہے، بھارتی انٹیلی جنس مکمل ناکام ثابت ہوئی جبکہ بھارت پہلگام واقعہ کو پاکستان سے جوڑنے میں بری طرح ناکام ہوا ہے۔\nانٹرویو میں انہوں نے واضح کیا کہ پاکستان دہشت گردی کے خلاف سب سے بڑی جنگ لڑ رہا ہے اور مغربی سرحدوں پر دہشت گردوں کے خلاف کارروائیاں جاری ہیں۔ دہشت گردی کے خلاف جنگ میں پاکستان نے بے گناہ شہریوں، جوانواں اور افسران کی جانوں کی قربانیاں دی ہیں، پاکستان میں کسی دہشت گرد گروہ کی کوئی محفوظ پناہ گاہ موجود نہیں۔\nوفاقی وزیر اطلاعات کا کہنا تھا کہ پوری قوم افواجِ پاکستان کے ساتھ کھڑی ہے اور پاکستان کی فتح روز روشن کی طرح عیاں ہے۔",
        "published_date": "Tue, 13 May 25 06:41:30 +0000",
        "source": "Express Urdu"
    },
    {
        "guid": "38cbe87c0fde0104fef3d21266ea26a2",
        "title": "پاکستانی فضائی حدود بند، بھارتی ایئر لائنز کو 18 روز میں 400 کروڑ روپے کا نقصان",
        "link": "https://www.express.pk/story/2761238/indian-airlines-k-18-days-me-400crore-rupees-ka-loss-2761238/",
        "image_url": "https://img.express.pk/logo/expresslogo.webp",
        "article": "نئی دہلی/اسلام آباد: بھارتی پروازوں کے لیے پاکستان کی فضائی حدود کی بندش کو 19 دن ہو چکے ہیں، اور اس دوران 2000 سے زائد بھارتی پروازیں متاثر ہو چکی ہیں۔ لمبے راستوں، اضافی ایندھن خرچ اور فضائی شیڈول کی بے ترتیبی کے باعث بھارتی ایئر لائنز کو 400 کروڑ روپے سے زائد کا معاشی نقصان اٹھانا پڑا ہے۔\nذرائع کے مطابق، امرتسر، دہلی، ممبئی، احمد آباد سمیت مختلف شہروں سے جانے والی پروازوں کو یومیہ کروڑوں روپے کے نقصان کا سامنا ہے۔ لمبے فلائٹ روٹس کے باعث فیول، عملے کے اخراجات، اور فلائٹ تاخیر میں شدید اضافہ دیکھنے میں آیا ہے۔\nجنگ بندی کے باوجود 24 بھارتی ائیرپورٹس بند ہیں اور رپورٹ کے مطابق 444 پروازیں آج منسوخ ہو چکی ہیں۔ سری نگر ایئرپورٹ سات دنوں سے بند ہے، روزانہ کی 65 پروازیں منسوخ ہورہی ہیں جبکہ لداخ (لیح کوشک) اور جموں ایئرپورٹ کی تمام 30 پروازیں منسوخ ہوگئی ہیں۔\nکئی ہوائی اڈوں پر تمام طیارے ہینگرز میں منتقل کر دیے گئے ہیں۔\nحیران کن بات یہ ہے کہ پاکستان اور بھارت کے درمیان جنگ بندی کے باوجود بھارت نے اپنے 24 ہوائی اڈے تاحال بند رکھے ہیں، جس سے بھارتی عوام اور معیشت دونوں کو نقصان پہنچ رہا ہے۔",
        "published_date": "Tue, 13 May 25 06:36:51 +0000",
        "source": "Express Urdu"
    },
    {
        "guid": "3bf967b2cc663a02439ca89b37148b13",
        "title": "جب پاکستان نے بھارت کے خلاف منہ توڑ جوابی کارروائی کی تو امریکا متحرک ہوگیا، اسحاق ڈار",
        "link": "https://www.express.pk/story/2761237/america-mobilized-after-pakistans-retaliatory-action-against-india-says-ishaq-dar-2761237/",
        "image_url": "https://img.express.pk/logo/expresslogo.webp",
        "article": "نائب وزیر اعظم اور وزیر خارجہ سینیٹر اسحاق ڈار نے کہا ہے کہ پاکستان کی بھارت کو منہ توڑ جوابی کارروائی کے بعد امریکا اس تنازع میں متحرک ہوا اور امریکی وزیر خارجہ روبیو نے ٹیلی فونک گفتگو میں آگاہ کیا کہ بھارت جنگ بندی کے لیے تیار ہے۔\nاسحاق ڈار نے امریکی نشریاتی ادارے سی این این کو انٹرویو دیتے ہوئے کہا کہ پاکستان اور بھارت دونوں ممالک کو تمام مسائل کا حل پرامن طریقے سے مذاکرات سے حل کرنا چاہیے، مقبوضہ جموں کشمیر کا مسئلہ حل ہونا جنوبی ایشیا میں امن کے لیے ضروری ہے۔\nان کا کہنا تھا کہ پاکستان نے اپنی برابری ثابت کر دی ہے اور ہم نے مؤثر توازن قائم کر لیا ہے, پہلے بھی اور اب بھی امن کے حمایتی ہیں، امریکی صدر کی طرف سے مقبوضہ کشمیر تنازعے کو حل کرنے کی خواہش کا خیر مقدم کرتے ہیں۔\nبھارت کو پاک فوج کی جوابی کاروائی سے احساس ہوا کہ اس کے تمام تر اندازے غلط تھے، پاکستان اس شرط پر آمادہ ہوا کہ بھارت مزید اشتعال انگیز کاروائیاں نہیں کرے گا۔\nامریکی وزیر خارجہ روبیو نے ٹیلی فونک گفتگو میں آگاہ کیا کہ بھارت جنگ بندی کے لیے تیار ہے، پاکستان کی جوابی کاروائی کے بعد امریکا اس تنازعے میں متحرک ہوا۔",
        "published_date": "Tue, 13 May 25 06:34:51 +0000",
        "source": "Express Urdu"
    },
    {
        "guid": "f544565804576edd33ac6c646a94a85d",
        "title": "پنجاب کے تعلیمی اداروں میں ”آپریشن بنیان مرصوص“ کی کامیابی پر جشن کا سماں",
        "link": "https://www.express.pk/story/2761236/punjab-schools-celebrate-operation-bunyan-un-marsoos-success-2761236/",
        "image_url": "https://img.express.pk/logo/expresslogo.webp",
        "article": "وزیراعلیٰ پنجاب مریم نواز شریف کی ہدایت پر پنجاب بھر کے اسکولوں میں پاک فوج سے اظہار یکجہتی اور یوم تشکر منایا گیا۔\n پنجاب کے تعلیمی ادارو ں میں ”آپریشن بنیان مرصوص“ کی کامیابی پر جشن کا سماں ہے، ننھے بچوں نے یونیفارم پہن کر مارچ کیا، طلبہ نے پاک فوج کے سربراہ کی تصاویر بھی اٹھا رکھی تھیں۔\nقصور کے طلبہ کی ریلی کی قیادت کرنے کے لئے صوبائی وزیر تعلیم رانا سکندر حیات خود پہنچ گئے، طلبہ نے پاکستان زندہ باد اور پاک فوج زندہ باد کے نعرے لگائے۔\nطلبہ نے دشمن سے مصنوعی جنگ جیتنے پر پیس پریڈ کرکے فتح کا جشن منایا، ننھے طلبہ نے سرحدی گاؤں کے کچے گھروں کے ماڈل بھی بنائے، طلبہ نے پاک فوج کی کامیابیوں کا تالیاں بجا کر خیرمقدم کیا۔\nپتوکی کے گرلز اسکول کی طالبات نے مارچ کیا اور نعرے لگا کر پاک فوج کو خراج تحسین پیش کیا، طلبہ نے پینٹنگ اور پوسٹر بنا کر پاک دھرتی سے محبت کا اظہار کیا، اسکولوں میں جنگ کے علامتی سائرن بجائے گئے، بچوں نے قومی ترانے اور نغمے پیش کئے۔\nآپریشن بنیان مرصوص کے حوالے سے پوسٹر اور ڈرائنگ کے مقابلے بھی ہوئے، ننھے بچوں نے پراثر نغمے اور نظمیں بھی پیش کیں ، ننھے طلبہ نے پاک فوج کے سربراہ اور سپاہیوں کو محبت بھرے خط لکھے۔\nاسکول اسمبلی کے دوران بچوں نے پاک فوج زندہ باد کے نعرے لگائے اور گرمجوشی سے وطن عزیز سے محبت کا اظہار کیا، ننھی طالبات نے پاک دھرتی کی حفاظت کا عزم کرتے ہوئے ٹینکوں کے ماڈل بھی بنائے۔",
        "published_date": "Tue, 13 May 25 06:28:25 +0000",
        "source": "Express Urdu"
    },
    {
        "guid": "98efe4f3cd3a955438fbedda45ac1279",
        "title": "وزیراعظم کی جانب سے قومی کانفرنس بلانے کا خیر مقدم کرتے ہیں، لیاقت بلوچ",
        "link": "https://www.express.pk/story/2761235/liaquat-baloch-2761235/",
        "image_url": "https://img.express.pk/logo/expresslogo.webp",
        "article": "نائب امیر جماعت اسلامی پاکستان لیاقت بلوچ نے کہا ہے کہ وزیراعظم شہباز شریف کی جانب سے قومی کانفرنس بلانے کا خیر مقدم کرتے ہیں۔\nلیاقت بلوچ نے کہا کہ سندھ طاس معاہدہ کی بحالی اور بھارتی آبی جارحیت کا خاتمہ ہی خطے میں امن لانے گا۔\nانہوں نے کہا کہ پاک بھارت مذاکرات ہونا اچھی بات ہے لیکن میز پر مضبوط موقف ناگزیر ہے، مودی نے ہوش میں آنے کے بعد خطاب میں پھر اپنی قوم کو دھوکا دیا۔\nلیاقت بلوچ کا مزید کہنا تھا کہ انڈیا کا اپنے ملک میں چناؤ میں پاکستان کے خلاف جنگی جنون نہیں چلے گا۔",
        "published_date": "Tue, 13 May 25 06:20:25 +0000",
        "source": "Express Urdu"
    },
    {
        "guid": "23df7d2b710ccb28c4cdc0b3884ddc47",
        "title": "پاک بحریہ کی جانب سے نیا ترانہ ’’اے وطن‘‘ جاری",
        "link": "https://www.express.pk/story/2761234/pak-navy-issues-new-tarana-aay-watan-2761234/",
        "image_url": "https://img.express.pk/logo/expresslogo.webp",
        "article": "پاک بحریہ نے مسلح افواج کے مشترکہ جذبے کو خراجِ تحسین پیش کرتے ہوئے نیا ترانہ ’’اے وطن‘‘ جاری کر دیا۔\nنیا ترانہ قومی یکجہتی اور دفاعی عزم کی علامت ہے۔\nترانہ آپریشن ’’بنیان مرصوص‘‘ میں تینوں مسلح افواج کی شاندار کامیابی کے موقع پر جاری کیا گیا ہے۔\nترانے میں دفاعی طاقت اور افواج کے جوانوں کی قربانیوں کو سراہا گیا ہے۔",
        "published_date": "Tue, 13 May 25 06:11:41 +0000",
        "source": "Express Urdu"
    },
    {
        "guid": "d6b555fd42ae989cc9f7e354a04ffdb6",
        "title": "بھارتی اعتراف کے بعد رافیل طیارے کے شیئرز میں زبردست گراوٹ",
        "link": "https://www.express.pk/story/2761233/indian-acceptance-ke-bad-rafale-ke-shares-mazeed-gir-gaye-2761233/",
        "image_url": "https://img.express.pk/logo/expresslogo.webp",
        "article": "پیرس/نئی دہلی: بھارتی فضائیہ کی جانب سے 6 اور 7 مئی کی درمیانی شب پاک فضائیہ کے ہاتھوں بھارتی طیارے گرنے کا بالواسطہ اعتراف سامنے آنے کے بعد، رافیل طیارے بنانے والی فرانسیسی کمپنی \"ڈاسو ایوی ایشن\" کے شیئرز میں مزید 5.59 فیصد کمی ریکارڈ کی گئی ہے۔\nمیڈیا رپورٹس کے مطابق، گزشتہ روز بھارت کی مسلح افواج کی میڈیا بریفنگ میں ائیر مارشل اے کے بھارتی سے جب ایک صحافی نے رافیل طیارہ گرنے کی تصدیق سے متعلق سوال کیا تو انہوں نے جواب دیا: \"نقصانات لڑائی کا حصہ ہوتے ہیں، میں اس سے زیادہ تفصیل نہیں بتا سکتا، اس سے فریق مخالف کو فائدہ ہوتا ہے۔\"\nتجزیہ کاروں کے مطابق یہ بالواسطہ اعتراف ہی سمجھا جا رہا ہے، اور اسی کے بعد سرمایہ کاروں نے کمپنی کے شیئرز بیچنا شروع کر دیے، جس کا براہ راست اثر ڈاسو ایوی ایشن کی مارکیٹ ویلیو پر پڑا۔\nاعداد و شمار کے مطابق گزشتہ 5 دن میں کمپنی کے شیئرز میں 10.33 فیصد کمی دیکھی گئی جبکہ اس سے پہلے 5 دن کے دوران انہی شیئرز میں 3.4 فیصد اضافہ ہوا تھا۔\nخیال رہے کہ 6 اور 7 مئی کی شب بھارت نے پاکستان میں مختلف مقامات پر حملے کیے، جن کا پاک فضائیہ نے فوری اور مؤثر جواب دیتے ہوئے 3 رافیل طیاروں سمیت 5 بھارتی جنگی طیارے تباہ کر دیے۔ یہی واقعہ عالمی دفاعی تجزیہ کاروں اور سرمایہ کاروں کے لیے رافیل کی کارکردگی پر سوالیہ نشان بن گیا ہے۔",
        "published_date": "Tue, 13 May 25 06:11:09 +0000",
        "source": "Express Urdu"
    },
    {
        "guid": "0725f4ed2db2e8d093525055440181fa",
        "title": "پاکستانی فنکاروں کی تصاویر بھارتی فلموں اور گانوں کے پوسٹرز سے غائب",
        "link": "https://www.express.pk/story/2761231/pakistani-artists-pictures-missing-from-indian-film-and-song-posters-2761231/",
        "image_url": "https://img.express.pk/logo/expresslogo.webp",
        "article": "پاک بھارت کشیدگی اور حالیہ جنگ کے بعد پاکستانی اداکاروں کی تصاویر بھارتی میوزک پلیٹ فارمز سے ہٹا دی گئیں۔\nحالیہ پاک بھارت کشیدگی کے تناظر میں متعدد بھارتی فلموں کے پوسٹرز اور گانوں کے پوسٹرز سے پاکستانی اداکاروں کی تصاویر ہٹا دی گئی ہیں۔ فواد خان کو فلم کپور اینڈ سنز کے گانے بدھو سا من کے پوسٹر سے ہٹا دیا گیا ہے، اور یہ گانا اب بھارت میں یوٹیوب پر دستیاب نہیں ہے تاہم فواد خان کی 2014 کی فلم خوبصورت کا پوسٹر تاحال تبدیل نہیں ہوا۔\nاسی طرح ماہرہ خان کو فلم رئیس کے البم کور سے ہٹا دیا گیا ہے، جس میں اب صرف شاہ رخ خان نظر آ رہے ہیں جبکہ ماہرہ غائب ہیں جو اس فلم میں ان کی ہیروئن تھیں۔\nاداکارہ ماورا حسین کی فلم صنم تیری قسم کے پوسٹرز سے بھی ان کی تصویر کو اسپاٹیفائی اور یوٹیوب میوزک سے ہٹا دیا گیا ہے اور انہیں صنم تیری قسم 2 میں شامل کرنے سے بھی انکار کردیا گیا ہے۔\nیہی نہیں بلکہ بھارت میں پاکستان کے عالمی شہرت یافتہ گلوکار عاطف اسلم کا بھی ان کے گائے گانوں سے نام ہٹا دیا گیا ہے جس پر سوشل میڈیا صارفین کی جانب سے شدید ردعمل سامنے آرہا ہے۔\nیہ اقدامات بھارت کی جانب سے ’آپریشن سندور‘ کے بعد کیے گئے ہیں، جو پہلگام واقعے کے الزام میں بھارت کی جانب سے ردعمل کے طور پر کیا گیا تھا جس کا پاکستانی افواج نے منہ توڑ جواب دے کر دشمن کی بندوقیں خاموش کروا دیں۔",
        "published_date": "Tue, 13 May 25 06:03:15 +0000",
        "source": "Express Urdu"
    },
    {
        "guid": "8c503b598d604082c234f9b0ceb4c93f",
        "title": "ایڈوانس گولڈ کی درآمد پر پابندی سے سونے کے زیورات کی برآمد معطل",
        "link": "https://www.express.pk/story/2761230/export-of-gold-jewellery-suspended-due-to-ban-on-import-of-advance-gold-2761230/",
        "image_url": "https://img.express.pk/logo/expresslogo.webp",
        "article": "وفاقی وزارت تجارت کی جانب سے ایڈوانس گولڈ کی درآمد پر پابندی سے سونے کے زیورات کی ایکسپورٹ معطل ہوگئی۔\nپاکستان جیمز، جیولری ٹریڈرز اینڈ ایکسپورٹرز ایسوسی ایشن کے چیئرمین عمران خان ٹیسوری نے وزیر اعظم کو ہنگامی خط لکھ دیا۔ \nانہوں نے کہا کہ پہلے سے طے شدہ آرڈرز اور تیار جیولری کی ایکسپورٹ بھی روک دی گئی، سونے کے زیورات کی ایکسپورٹ کے آرڈرز کی تکمیل نہ ہونے سے پاکستانی ایکسپورٹرز کے انٹرنیشنل مارکیٹ میں بلیک لسٹ ہونے کا خدشہ پیدا ہوگیا۔\nانہوں نے مزید کہا کہ 6 مئی 2025 کو اچانک SRO 760(I)/2013 کی معطلی سے سونے کے زیورات کی ایکسپورٹ رک گئی، قانونی اور باقاعدہ زیورات کے برآمدی کاروبار کو شدید نقصان کا سامنا ہے۔\nان کا کہنا تھا کہ ایس ار او کی معطلی کو  واپس لیا جائے، ایکسپورٹ آرڈرز کے لیے سونا  قانونی چینلز سے سونا درآمد کیا جاتا ہے  ہیں اور صرف برآمدات کے لیے استعمال ہوتا ہے، اچانک معطلی سے  برآمدی معاہدے، تیار شدہ مال، اور قانونی عمل متاثر ہو رہے ہیں۔\nاس میں کہا گیا کہ SRO 760(I)/2013 کو فوری طور پر بحال کیا جائے، رکی ہوئی شپمنٹس اور درآمدی سونے کی کلیئرنس دی جائے،  اصلاحات کے ذریعے بدعنوانی کو روکا جائے لیکن قانونی برآمد کنندگان کو نقصان نہ پہنچایا جائے۔",
        "published_date": "Tue, 13 May 25 06:01:19 +0000",
        "source": "Express Urdu"
    },
    {
        "guid": "fa41fbfbcaaef06e21271d2500659b49",
        "title": "پاک بھارت فضائی جھڑپ میں پاکستان کو واضح فتح ملی: امریکی جریدہ",
        "link": "https://www.express.pk/story/2761229/pak-indian-air-fight-me-pakistan-k-victory-mili-american-magazine-2761229/",
        "image_url": "https://img.express.pk/logo/expresslogo.webp",
        "article": "اسلام آباد: معروف امریکی دفاعی جریدے \"دی نیشنل انٹرسٹ\" نے اپنی تازہ رپورٹ میں انکشاف کیا ہے کہ 7 مئی کو ہونے والی پاک بھارت فضائی جھڑپ میں پاکستان نے واضح کامیابی حاصل کی۔\nرپورٹ میں کہا گیا ہے کہ اگرچہ بیشتر دفاعی ماہرین کا اندازہ تھا کہ بھارت کی عددی برتری اور وسائل کی بنیاد پر اس کا پلڑا بھاری رہے گا، لیکن پاکستانی فضائیہ نے حیران کن کارکردگی کا مظاہرہ کرتے ہوئے بھارت کو بھرپور جواب دیا۔\nدی نیشنل انٹرسٹ کے مطابق، جھڑپ کے دوران پاکستان نے چین کے جدید J-10C طیارے اور PL-15 میزائلوں کی مدد سے بھارت کے 5 طیارے مار گرائے۔ ان میں سے 3 طیارے فرانسیسی ساختہ رافیل تھے، جنہیں بھارت نے اپنی فضائی طاقت کی ریڑھ کی ہڈی سمجھا جاتا ہے۔\nرپورٹ میں مزید کہا گیا ہے کہ پاکستان کی جانب سے کامیابی کے باقاعدہ دعوے کیے گئے، جن کی بھارتی فوج یا حکومت نے کوئی تردید نہیں کی، جو بھارت کی دفاعی پوزیشن کو مشکوک بناتا ہے۔\nدی نیشنل انٹرسٹ کا کہنا ہے کہ یہ جھڑپ مغربی دنیا کے لیے بھی چینی دفاعی ٹیکنالوجی کی طاقت کا ایک عملی پیغام تھی، اور یہ ظاہر کرتی ہے کہ چینی ہتھیار جدید اور مؤثر ثابت ہو رہے ہیں۔",
        "published_date": "Tue, 13 May 25 05:59:30 +0000",
        "source": "Express Urdu"
    },
    {
        "guid": "8582d046ce016aeb113d59d502e3bf5d",
        "title": "نور مقدم قتل کیس: ٹرائل کے دوران ملزم کے ذہنی مریض ہونے کا نکتہ اٹھایا گیا؟ جج سپریم کورٹ",
        "link": "https://www.express.pk/story/2761228/noor-muqaddam-murder-case-was-the-point-of-the-accused-being-mentally-ill-raised-during-the-trial-justice-baqir-najafi-2761228/",
        "image_url": "https://img.express.pk/logo/expresslogo.webp",
        "article": "سپریم کورٹ میں نور مقدم قتل کیس کی سماعت کے دوران جسٹس باقر نجفی  نے ملزم کے وکیل سلمان صفدر سے سوال کیا کہ کیا ذہنی مریض ہونے کا نکتہ ٹرائل کورٹ اور ہائی کورٹ میں اٹھایا گیا تھا؟\nجسٹس ہاشم کاکڑ کی سربراہی میں تین رکنی بینچ نے اپیلوں پر سماعت کی، مجرم ظاہر جعفر کے وکیل سلمان صفدر عدالت میں پیش ہوئے اور مزید دستاویزات جمع کرانے کیلئے سماعت ملتوی کرنے کی استدعا کی۔ \nجسٹس ہاشم کاکڑ  نے استفسار کیا کہ آپ عدالت میں موجود ہیں تو التواء کیوں دیں؟ سلمان صفدر  نے جواب دیا کہ ظاہر جعفر ذہنی مریض ہے اس نکتے تو عدالتوں نے یکسر نظرانداز کیا گیا، کچھ دستاویزات جمع کرانا چاہتا ہوں جن سے کیس یکسر تبدیل ہوجائے گا، عدالتوں نے سپریم کورٹ کے جاری کردہ فیصلوں کو بھی نظرانداز کیا۔\nجسٹس باقر نجفی  نے سوال کیا کہ کیا ذہنی مریض ہونے کا نکتہ ٹرائل کورٹ اور ہائی کورٹ میں اٹھایا گیا تھا؟ سلمان صفدر  نے جواب دیا کہ ٹرائل کورٹ اور ہائی کورٹ نے اس نکتے کو نظرانداز کیا تھا۔\nجسٹس ہاشم کاکڑ  نے پوچھا کہ یہ نکتہ آپ آج بھی اٹھا سکتے ہیں تو الگ درخواست دینے سے کیا ہوگا؟ ہماری عدالت میں کیس جج یا وکیل کے مرنے پر ہی ملتوی ہوتا ہے، بیس سال ڈیتھ سیل میں رہنے والے کو بری کریں تو وہ کیا سوچتا ہوگا؟ ملزم بریت کے بعد ہمارے سامنے ہو تو فائل اٹھا کر ہمارے منہ پر مارے۔\nجسٹس ہاشم کاکڑ نے کہا کہ قصور سسٹم کا نہیں، ہمارا ہے جو غیرضروری التواء دیتے ہیں، آپ نے جو درخواست دینی ہے دے دیں اس پر فیصلہ کر لینگے۔\nسلمان صفدر نے مؤقف اپنایا کہ آج تک ملزم کی ذہنی حالت جاننے کیلئے میڈیکل بورڈ تشکیل نہیں دیا گیا، وکیل مدعی شاہ خاور  نے کہا کہ اس درخواست کی بھرپور مخالفت کرتا ہوں،\nجسٹس باقر نجفی  نے ریمارکس دیے کہ درخواست آنے تو دیں پھر مخالفت کیجیئے گا۔ عدالت نے فریقین کے اتفاق رائے سے سماعت 19 مئی تک ملتوی کر دی۔\nآئندہ سماعت پر فریقین کے وکلاء کو مکمل تیاری کیساتھ آنے کی ہدایت",
        "published_date": "Tue, 13 May 25 05:59:18 +0000",
        "source": "Express Urdu"
    },
    {
        "guid": "736945335c562be4809edc8d6a5f7e64",
        "title": "پنجاب میں سول ڈیفنس کیلئے 500 ملین روپے کے فنڈز جاری",
        "link": "https://www.express.pk/story/2761227/punjab-govt-released-rs500-million-for-improvement-in-civil-defence-2761227/",
        "image_url": "https://img.express.pk/logo/expresslogo.webp",
        "article": "دفاع وطن کیلئے حکومت پنجاب کا احسن اقدام، سول ڈیفنس کو جدید خطوط پر استوار کرنے کیلئے 500 ملین روپے کے فنڈز جاری کردیے۔\nسیکرٹری داخلہ پنجاب نے سول ڈیفنس کو 10 لاکھ رضاکاروں کی رجسٹریشن کا ٹارگٹ بھی دیدیا، سول ڈیفنس کیلئے گرانٹ محکمہ داخلہ کے انٹرنل سکیورٹی فنڈ سے دی گئی ہے۔\nپچاس کروڑ کی گرانٹ سے سول ڈیفنس کیلئے جدید آلات خریدے جائیں گے جس میں مائن ڈٹیکٹر، سنیک کیمرے،  الیکٹرک سائرن، آگ بجھانے کے آلات، بم دھماکے سے بچاؤ کے بلینکٹ اور آئی ٹی کا سامان شامل ہوگا۔\nترجمان محکمہ داخلہ پنجاب کے مطابق سول ڈیفنس صوبہ بھر میں نوجوانوں کو رضاکار کی تربیت فراہم کرے گا۔ گزشتہ 5 دنوں میں سول ڈیفنس اور ریسکیو نے صوبہ بھر میں 118,289 افراد کو تربیتی مشقیں کروائیں۔\nترجمان نے کہا کہ دفاع وطن کیلئے سول ڈیفنس اور ریسکیو 1122 صوبہ بھر میں مشترکہ تربیتی مشقیں کروا رہے ہیں، سول ڈیفنس کے جدید آلات کی خریداری کیلئے فنڈز کی منظوری کابینہ کمیٹی برائے امن و امان نے دی۔\nترجمان نے مزید کہا کہ سول ڈیفنس قانونی تقاضوں پر عمل کرتے ہوئے رواں مالی سال کے دوران گرانٹ کو استعمال کرے گا، سول ڈیفنس کو کسی بھی ہنگامی صورتحال سے نمٹنے کیلئے پیشگی تیاری مکمل کرنے کا ٹاسک دیا گیا ہے۔",
        "published_date": "Tue, 13 May 25 05:57:44 +0000",
        "source": "Express Urdu"
    },
    {
        "guid": "2ca6540dc81ed8a38d110634f0b577c7",
        "title": "لاہور ہائیکورٹ میں الیکشن ایکٹ میں ترامیم کیس سماعت کیلئے مقرر",
        "link": "https://www.express.pk/story/2761225/lahore-high-court-election-act-amendment-case-fix-for-hearing-2761225/",
        "image_url": "https://img.express.pk/logo/expresslogo.webp",
        "article": "لاہور ہائیکورٹ نے الیکشن ایکٹ میں ترامیم سے متعلق کیس سماعت کیلئے مقرر کردیا۔ \nجسٹس خالد اسحاق 16 مئی کو کیس کی سماعت کریں گے، عدالت نے امریکی نژاد شہری سید اقتدار حیدر کے تحریری دلائل کو منظور کر رکھا ہے۔ عدالت نے رجسٹرار آفس کو تحریری دلائل کو درخواست کا حصہ بنانے کی ہدایت بھی کی ہے۔\nسید اقتدار حیدر کا تحریری دلائل میں کہنا ہے کہ میری غیر موجودگی میں میرے تحریری دلائل کو فیصلے میں مدنظر رکھا جائے۔ فریق نمبر 12 پیپلز پارٹی پارلیمنٹرین کوما کے ساتھ الیکشن کمیشن میں رجسٹرڈ نہیں، الیکشن کمیشن نے پاکستان پارلیمنٹیرینز کو بطور سیاسی جماعت رجسٹرڈ کر رکھا ہے، مرکزی درخواست میں فریق نمبر 12 کو غلط فریق بنایا گیا ہے۔\nسید اقتدار حیدر نے عدالت سے استدعا کی ہے کہ وہ وکیل کو مرکزی درخواست واپس لینے کا حکم دے، وکیل حدیث مبارکہ کی روشنی میں از خود درخواست واپس لے لے۔",
        "published_date": "Tue, 13 May 25 05:52:58 +0000",
        "source": "Express Urdu"
    },
    {
        "guid": "ac761d2d5d7fa4d317ceec67c5ab5d41",
        "title": "امریکا کی ایران پر نئی پابندیاں، جوہری مذاکرات کے دوران سخت اقدام",
        "link": "https://www.express.pk/story/2761224/iran-pr-new-american-sanctions-nuclear-talks-ke-doran-sakht-iqdam-2761224/",
        "image_url": "https://img.express.pk/logo/expresslogo.webp",
        "article": "واشنگٹن: امریکا نے ایران کے ساتھ جاری جوہری مذاکرات کے دوران تین ایرانی شہریوں اور ایک ادارے پر نئی پابندیاں عائد کر دی ہیں۔ ان پابندیوں کا مقصد ایران کے جوہری پروگرام پر دباؤ بڑھانا ہے۔\nغیر ملکی خبر رساں ایجنسی کے مطابق، امریکی حکومت نے جن افراد اور ادارے پر پابندیاں لگائی ہیں، ان کے تعلقات ایران کی \"آرگنائزیشن آف ڈیفینسو انوویشن اینڈ ریسرچ\" (SPND) سے ہیں، جو ایران کے متنازعہ تحقیقی و دفاعی منصوبوں میں سرگرم ہے۔\nپابندیوں کے تحت ان افراد اور ادارے کے امریکا میں موجود تمام مالی اثاثے منجمد کر دیے گئے ہیں، اور ان سے کسی قسم کا تجارتی لین دین بھی ممنوع قرار دے دیا گیا ہے۔\nامریکی وزیر خارجہ مارکو روبیو نے بیان میں کہا کہ ایران مسلسل جوہری ہتھیاروں اور ان کے نظامِ ترسیل سے متعلق منصوبوں پر کام کر رہا ہے، جو عالمی امن کے لیے خطرہ ہے۔\nیہ نئی پابندیاں ایسے وقت میں سامنے آئی ہیں جب ایران اور امریکا کے درمیان مذاکرات کا چوتھا دور گزشتہ روز مکمل ہوا، جس کا مقصد ایک نیا معاہدہ طے کرنا ہے تاکہ ایران کو جوہری ہتھیاروں کی تیاری سے باز رکھا جا سکے۔\nایران کا مؤقف ہمیشہ یہی رہا ہے کہ اس کا جوہری پروگرام پرامن مقاصد کے لیے ہے اور وہ جوہری ہتھیار بنانے کا ارادہ نہیں رکھتا۔",
        "published_date": "Tue, 13 May 25 05:48:47 +0000",
        "source": "Express Urdu"
    },
    {
        "guid": "a2f02f454433877144750e19096c10d3",
        "title": "خیبرپختونخوا میں مبینہ کرپشن کا ایک اور اسکینڈل سامنے آ گیا",
        "link": "https://www.express.pk/story/2761223/another-alleged-corruption-scandal-has-come-to-light-in-khyber-pakhtunkhwa-2761223/",
        "image_url": "https://img.express.pk/logo/expresslogo.webp",
        "article": "خیبرپختونخوا میں مالی بد عنوانی کا ایک اور اسکینڈل سامنے آ گیا جب کہ مردان کی سولر اسکیم میں بڑے پیمانے پر مبینہ کرپشن کا انکشاف ہوا ہے۔\nذرائع نے کہا کہ مردان میں مساجد کی سولرائزیشن کے لیے 260 ملین کی رقم جاری کی گئی، منصوبہ شروع ہوتے ہی ختم ہوگیا جب کہ ٹھیکیدار رقم سمیت غائب ہوگیا۔\nذرائع  نے کہا کہ منصوبے کے لیے پیشگی ادائیگی گزشتہ دور حکومت میں کی گئی تھی، معاملہ پبلک اکاؤنٹس میٹی میں اٹھا دیا گیا، کمیٹی نے ایک ماہ کے اندر منصوبہ شروع کرنے یا کروڑوں روپے واپس کرنے کا حکم دیا۔\nزرائع کے مطابق عمل درآمد نہ ہونے کی صورت میں محکمہ اینٹی کرپشن کے ذریعے ٹی ایم او اور ٹھیکیدار کے خلاف کارروائی کا فیصلہ کیا گیا ہے۔\nسیکرٹری لوکل گورنمنٹ نے کہا کہ اسکینڈل میں ٹی ایم او کے ملوث ہونے کے شواہد ہیں، مزید تحقیقات جاری ہیں۔",
        "published_date": "Tue, 13 May 25 05:48:28 +0000",
        "source": "Express Urdu"
    },
    {
        "guid": "e48e53afaa00f95e672624e98350fbdc",
        "title": "کوہلی کے ریٹائرمنٹ کی وجہ سامنے آگئی؟",
        "link": "https://www.express.pk/story/2761222/the-reason-for-kohlis-retirement-has-been-revealed-2761222/",
        "image_url": "https://img.express.pk/logo/expresslogo.webp",
        "article": "سابق بھارتی ہیڈکوچ اور کرکٹر روی شاستری نے انکشاف کیا ہے کہ ویرات کوہلی کی اچانک ریٹائرمنٹ کے پیچھے انکی فیملی ہے۔\nمیڈیا رپورٹس کے مطابق سابق بھارتی کرکٹر و کمنٹیٹر روی شاستری کا کہنا ہے کہ ویرات کوہلی نے اپنی خاندانی زندگی کو ترجیع دینے کیلئے ٹیسٹ کرکٹ سے ریٹائرمنٹ کا اعلان کیا ہے، وہ اپنی بیٹی وامیکا اور بیٹے اکائے کو وقت دینا چاہتے ہیں۔\nسابق ہیڈکوچ نے کہا کہ ویرات کوہلی نے مجھے بتایا تھا کہ وہ اپنے بچوں کی پرورش کیلئے کرکٹ کو خیرباد کہہ رہے ہیں۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nدوسری جانب رپورٹس میں دعویٰ کیا گیا ہے کہ کوہلی محض بین الاقوامی کرکٹ سے ریٹائر ہوئے ہیں اور آئی پی ایل میں کھیلتے رہیں گے۔\nمزید پڑھیں: ویرات کوہلی نے ٹیسٹ کرکٹ سے ریٹائرمنٹ کا اعلان کردیا\nویرات کوہلی نے گزشتہ روز ٹیسٹ کرکٹ سے ریٹائرمنٹ کا اعلان کیا تھا جس کے بعد انکی اہلیہ انوشکا شرما نے شوہر کیلئے جذباتی پیغام لکھتے ہوئے کہا تھا کہ وہ آنسو یاد رکھوں گی جو تم نے کبھی نہیں دکھائے، وہ لڑائیاں جو کسی نے نہیں دیکھیں اور اس فارمیٹ کے لیے تمہاری غیر متزلزل محبت! میں ہمیشہ ان کے ساتھ ہوں۔",
        "published_date": "Tue, 13 May 25 05:48:13 +0000",
        "source": "Express Urdu"
    },
    {
        "guid": "297ac12460e281f8cf765d216d6d213b",
        "title": "آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار",
        "link": "https://www.express.pk/story/2761221/australian-stars-wary-of-india-tour-warner-ready-for-pakistan-2761221/",
        "image_url": "https://img.express.pk/logo/expresslogo.webp",
        "article": "پاکستان کے ہاتھوں جنگی میدان میں بدترین شکست کے بعد غیر ملکی کرکٹرز کرکٹرز بھی بھارت جانے سے کترانے لگے۔\nمیڈیا رپورٹس کے مطابق کرکٹ آسٹریلیا نے اپنے انڈین پریمئیر لیگ (آئی پی ایل) میں دوبارہ کھلاڑیوں کی شمولیت کے فیصلے کو پلئیرز پر ڈال کر راہ فرار اختیار کرنے کی تیاری کرلی۔\nپاک بھارت کشیدگی کے بعد آئی پی ایل 17 مئی سے دوبارہ شروع ہوگا تاہم ٹورنامنٹ کے دوران پیش آئے واقعات نے کھلاڑیوں کو ڈرا دیا ہے، غیر ملکی پلئیرز کے اصرار اور سیکیورٹی کی پیش نظر بھارتی حکومت کو آئی پی ایل بند کرنا پڑگیا تھا۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nکرکٹ آسٹریلیا کی جانب سے جاری کردہ بیان میں کہا گیا ہے کہ بورڈ پلئیرز کے فیصلے کا احترام کرے گا، اگر وہ جانا چاہتے ہیں تو کوئی نہیں روکے گا تاہم ٹیم مینجمنٹ ورلڈ ٹیسٹ چیمپئین شپ میں شریک کھلاڑیوں سے متعلق فیصلے کا حق رکھتی ہے۔\nمزید پڑھیں: \"پی ایس ایل کیلئے کبھی پاکستان نہیں آؤنگا\" بھارتی دعویٰ جھوٹا نکلا\nبورڈ نے مزید کہا کہ اپنے کرکٹرز کی حفاظتی انتظامات سے متعلق بھارتی بورڈ کیساتھ رابطے میں ہیں۔\nدوسری جانب پاکستان سپر لیگ (پی ایس ایل) میں کراچی کنگز کے کپتان ڈیوڈ وارنر نے پی ایس ایل کے دوبارہ شروع ہونے پر پاکستان آنے کا اعلان کردیا ہے۔",
        "published_date": "Tue, 13 May 25 05:25:42 +0000",
        "source": "Express Urdu"
    },
    {
        "guid": "1ad421b8bcf1fbe29e7d219d1d1ce993",
        "title": "بھارت کا 6، 7مئی کی شب پاکستان پر بزدلانہ حملہ؛ 40 شہری اور 11 جوان بھی وطن پر قربان",
        "link": "https://www.express.pk/story/2761220/india-attacked-pakistan-on-may-6-7-night-11-pakistani-army-personnel-40-civilians-martyred-2761220/",
        "image_url": "https://img.express.pk/logo/expresslogo.webp",
        "article": "بھارتی مسلح افواج نے 6 اور 7 مئی 2025 کی شب پاکستان پر بزدلانہ حملے کرتے ہوئے معصوم شہریوں کو نشانہ بنایا، جس میں پاک فوج کے 11 جوان اور خواتین و بچوں سمیت 40 شہری شہید ہوگئے۔\nترجمان پاک فوج (آئی ایس پی آر) کے مطابق بھارت کی بزدلانہ کارروائیوں کے نتیجے میں 40 بے گناہ شہری شہید ہوئے جن میں 7 خواتین اور 15 بچے شامل ہیں جبکہ 121 افراد زخمی ہوئے جن میں 10 خواتین اور 27 بچے شامل ہیں۔\nپاکستانی افواج نے ’’معرکۂ حق‘‘ کے تحت بھارتی جارحیت کا بھرپور اور مؤثر جواب دیا۔ ’’آپریشن بنیان مرصوص‘‘ کے ذریعے دشمن کو نشانہ بناتے ہوئے، پاکستانی افواج نے دشمن کی پوزیشنز پر انتہائی درستگی سے جوابی حملے کیے۔\nوطن عزیز کا دفاع کرتے ہوئے پاک افواج کے 11 جانباز سپوت شہادت کے عظیم رتبے پر فائز ہوئے جبکہ 78 اہلکار زخمی ہوئے۔\nشہداء کے نام درج ذیل ہیں:\nپاکستان آرمی:\nپاک فضائیہ:\nآئی ایس پی آر کے مطابق شہداء کی یہ عظیم قربانیاں جرأت، ایثار اور بے مثال حب الوطنی کی روشن علامت ہیں جو ہمیشہ قوم کی یادوں میں زندہ رہیں گی۔ پاکستانی مسلح افواج اور پوری قوم، شہداء کو سلامِ عقیدت پیش کرتی ہے اور زخمیوں کی جلد صحتیابی کے لیے دعاگو ہے۔\nقوم دشمن کی ہر جارحیت کے خلاف پرعزم ہے اور کوئی غلط فہمی نہ رہے۔ پاکستان کی خودمختاری اور سرحدوں کی حرمت پر کوئی سمجھوتہ نہیں کیا جائے گا۔ کسی بھی جارحیت کی آئندہ کوشش کا بھرپور، فیصلہ کن اور ہر محاذ پر جواب دیا جائے گا، ان شاء اللہ۔\nپاکستان زندہ باد — افواجِ پاکستان پائندہ باد",
        "published_date": "Tue, 13 May 25 05:10:03 +0000",
        "source": "Express Urdu"
    },
    {
        "guid": "b92820e62f3ceca407059b42e736abd0",
        "title": "پی ٹی آئی رہنما رؤف حسن اور علیمہ خان کو اسلام آباد ہائی کورٹ سے بڑا ریلیف",
        "link": "https://www.express.pk/story/2761219/islamabad-high-court-orders-removal-of-pti-leader-rauf-hassans-name-from-ecl-2761219/",
        "image_url": "https://img.express.pk/logo/expresslogo.webp",
        "article": "اسلام آباد ہائی کورٹ نے پی ٹی آئی کے مرکزی سیکریٹری اطلاعات رؤف حسن کا نام ای سی ایل سے نکالنے کا حکم دے دیا۔\nعددالت نے رؤف حسن کا نام ای سی ایل میں شامل کرنے کا حکم غیر قانونی اور بدنیتی پر مبنی قرار دے دیا۔\nجسٹس انعام امین منہاس نے رؤف حسن کا نام ای سی ایل سے نکالنے کی درخواست منظور کر لی۔ رؤف حسن کو بیرون ملک سفر کی اجازت کے لیے ٹرائل کورٹ سے رجوع کرنے کی ہدایت کر دی۔\nعدالت نے ریمارکس دیے کہ ٹرائل کورٹ رؤف حسن کی درخواست پر قانون کے مطابق جلد فیصلہ کرے، وکیل کے مطابق رؤف حسن کینسر surviver ہیں جنہیں چیک اَپ کے لیے برطانیہ جانا ہے۔\nعدالتی حکم میں کہا گیا کہ وکیل کے مطابق پٹیشنر پر ایف آئی اے کا مقدمہ ہے جس میں وہ ضمانت پر ہیں، وکیل نے دلائل دیے کہ محض مقدمہ درج ہونے پر کسی کا نام ای سی ایل میں شامل کرنا بلا جواز ہے۔ وکیل کے مطابق رؤف حسن کا ہر چھ ماہ بعد یو کے میں چیک اَپ ہوتا ہے۔\nفیصلے کے مطابق عدالت کو بتایا گیا کہ ایف آئی اے نے 24 جولائی 2024 کو پٹیشنر کا نام پی سی ایل میں شامل کرنے کی سفارش کی اور ڈی جی امیگریشن اینڈ پاسپورٹس نے 26 اگست 2024 کو نام پی سی ایل میں شامل کر دیا، کریمنل کیس زیر التوا یا تفتیش جاری ہونا پٹیشنر کا نام پی سی ایل میں شامل کرنے کا جواز نہیں۔\nعدالتی فیصلے کے مطابق پٹیشنر اپنے خلاف درج مقدمہ میں ضمانت پر ہے اور ریاست نے ضمانت منسوخی دائر نہیں کی، وفاقی حکومت سے رؤف حسن پر سفری پابندیاں عائد کرنے کی منظوری نہیں لی گئی۔ پاسپورٹ رولز کے مطابق ملک میں داخلے اور روانگی کو ریگولیٹ کرنے کی اتھارٹی وفاقی حکومت کے پاس ہے۔\nدوسری جانب، اسلام آباد ہائی کورٹ نے علیمہ خان کا نام سفری پابندی کی فہرست سے نکالنے کا بھی حکم دے دیا۔\nعدالت نے علیمہ خان کا نام پاسپورٹ کنٹرول لسٹ اور پی این آئی ایل سے نکالنے کا حکم دیتے ہوئے علیمہ خان کو بیرون ملک جانے کے لیے ٹرائل کورٹ سے رجوع کرنے کا حکم بھی دیا۔\nجسٹس خادم حسین سومرو نے علیمہ خان کی درخواست پر فیصلہ سنایا۔ وکیل ایڈووکیٹ علی بخاری، خالد یوسف چوہدری اور نیاز اللہ نیازی عدالت میں پیش ہوئے۔",
        "published_date": "Tue, 13 May 25 04:54:52 +0000",
        "source": "Express Urdu"
    },
    {
        "guid": "362e5e7f10534a6196f5e774f0003df6",
        "title": "\"پی ایس ایل کیلئے کبھی پاکستان نہیں آؤنگا\" بھارتی دعویٰ جھوٹا نکلا",
        "link": "https://www.express.pk/story/2761218/indian-claim-that-kiwi-cricketer-will-never-come-to-pakistan-for-psl-turns-out-to-be-false-2761218/",
        "image_url": "https://img.express.pk/logo/expresslogo.webp",
        "article": "پاکستان کے ہاتھوں جنگی میدان میں بدترین شکست کے بعد بھارتی میڈیا نے پاکستان سُپر لیگ (پی ایس ایل) کو نشانے پر رکھ لیا۔\nمیڈیا رپورٹس کے مطابق نیوزی لینڈ کے آل راؤنڈر ڈیرل مچل نے خود سے وابستہ بھارتی میڈیا کے دعوؤں کو مسترد کردیا، جس میں کہا گیا تھا کہ کیوی کرکٹر پی ایس ایل کی معطلی کے بعد کہا کہ وہ کبھی واپس پاکستان نہیں جائیں گے۔\nتاہم پاکستان سپر لیگ (پی ایس ایل) میں لاہور قلندرز کی نمائندگی کرنیوالے کیوی آل راؤنڈر ڈیرل مچل نے کہا کہ \"پاکستان اور بھارت دونوں ہی میرے دل کے قریب ہیں، انھیں آپس میں الجھتا دیکھنا بہت ہی مشکل ہے، میری ہمدردیاں اس سے متاثر ہونے والے افراد کے ساتھ ہیں\"۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nانہوں نے اپنے بیان میں مزید کہا کہ \"پی ایس ایل اور آئی پی ایل دونوں نے ہی میرے کیریئر میں اہم کردار ادا کیا، میں نے دونوں ہی ٹورنامنٹس میں بہت لطف اٹھایا، مجھے امید ہے کہ جلد امن ہونے سے ہمارا محبوب کھیل دوبارہ شروع ہوگا، میں مستقبل میں دونوں ممالک میں واپس لوٹنے کا منتظر ہوں گا\"۔\nمزید پڑھیں: \"آئی پی ایل دوبارہ شروع ہوئی تو بھی آسٹریلوی کرکٹرز نہیں آئیں گے\"\nکرکٹر کے بیان نے ایک مرتبہ پھر بھارتی میڈیا کا جھوڑ بےنقاب کردیا ہے جبکہ جنگی ماحول کے دوران بھی غلط رپورٹنگ پر بھی بھارت کے نامور نیوز چینلز نے معذرت کی تھی، جس انہیں جگ ہنسائی کا سامنا کرنا پڑا تھا۔",
        "published_date": "Tue, 13 May 25 04:45:37 +0000",
        "source": "Express Urdu"
    },
    {
        "guid": "008924ae310e7cefd92f2f53ce5f30e4",
        "title": "مغربی سرحد پر بھارت کی ’’بی ٹیم‘‘ دہشت گردوں کو بھی شکست دیں گے، بیرسٹر سیف",
        "link": "https://www.express.pk/story/2761217/wester-border-pr-india-ki-b-team-terrorists-ko-bhi-shikast-de-ge-barrister-saif-2761217/",
        "image_url": "https://img.express.pk/logo/expresslogo.webp",
        "article": "خیبر پختونخوا حکومت کے مشیر اطلاعات بیرسٹر ڈاکٹر سیف کا کہنا ہے کہ پاک فوج نے مشرقی سرحد پر بھارت کو منہ توڑ جواب دے کر اس کا غرور خاک میں ملا دیا ہے، اب مغربی سرحد پر بھارت کی ’’بی ٹیم‘‘ دہشت گردوں کو بھی شکست دیں گے۔\nاپنے بیان میں مشیر اطلاعات نے کہا کہ خیبر پختونخوا پولیس سمیت تمام سیکیورٹی ادارے بھارت کی ’’اے‘‘ اور ’’بی‘‘ ٹیموں کے خلاف متحد ہیں، بھارت خیبر پختونخوا میں دہشت گردوں کی پشت پناہی میں ملوث ہے۔\nبیرسٹر ڈاکٹر سیف نے کہا کہ امن دشمن عناصر سے آہنی ہاتھوں سے نمٹا جائے گا اور دہشت گردی کے خلاف پولیس اہلکاروں کی قربانیاں ہرگز رائیگاں نہیں جائیں گی۔\nانہوں نے کہا کہ خیبر پختونخوا پولیس دہشت گردوں کا ڈٹ کر مقابلہ کر رہی ہے، بھارت کی بی ٹیم کو سر اٹھانے نہیں دیا جائے گا۔\nمشیر اطلاعات کا کہنا تھا کہ دہشت گردوں نے گزشتہ روز پشاور میں پولیس اہلکاروں کو نشانہ بنایا، خیبر پختونخوا حکومت دھماکے میں شہید اہلکاروں کے لواحقین کے غم میں برابر کی شریک ہے، واقعے میں ملوث عناصر کو کیفرِ کردار تک پہنچایا جائے گا۔",
        "published_date": "Tue, 13 May 25 04:32:58 +0000",
        "source": "Express Urdu"
    },
    {
        "guid": "d885f3d218b4d3efd85e5ec91f470f1c",
        "title": "آرنلڈ شوارزنیگر کے بیٹے نے 40 دن میں 13 کلو وزن کیسے کم کیا؟",
        "link": "https://www.express.pk/story/2761216/how-did-arnold-schwarzeneggers-son-lose-13-kilos-in-40-days-2761216/",
        "image_url": "https://img.express.pk/logo/expresslogo.webp",
        "article": "ہالی ووڈ اسٹار آرنلڈ شوارزنیگر کے بیٹے کرسٹوفر نے 40 دن میں 13 کلو وزن کم کرکے سب کو حیران کردیا۔\nغیر ملکی میڈیا رپورٹ کے مطابق آرنلڈ شوارزنیگر کے سب سے چھوٹے بیٹے، 27 سالہ کرسٹوفر شوارزنیگر نے حال ہی میں اپنا وزن کم کرنے کے نسخے کا انکشاف کیا ہے۔\nلاس اینجلس میں منعقدہ \"بیچر ویٹالیٹی ہیپی اینڈ ہیلتھی سمٹ\" میں گفتگو کرتے ہوئے انہوں نے بتایا کہ انہوں نے تقریباً 13.6 کلوگرام (30 پاؤنڈ) وزن کم کیا ہے جس کا آغاز 2019 میں آسٹریلیا میں قیام کے دوران ہوا۔\nکرسٹوفر نے بتایا کہ زیادہ وزن ان کی روزمرہ سرگرمیوں میں رکاوٹ بن رہا تھا۔ ان کی زندگی میں بڑی تبدیلی لانے والا ایک اہم لمحہ وہ تھا جب وہ اسکائی ڈائیونگ نہیں کر سکے کیونکہ ان کا وزن مقررہ حد سے زیادہ تھا۔ یہ واقعہ ان کے لیے ایک تنبیہ ثابت ہوا۔\nانہوں نے ماضی میں مختلف ڈائٹس آزمائیں، مگر مستقل نتائج حاصل نہیں ہوئے جس کے بعد انہوں نے کھانے میں صرف ایک چیز کا استعمال ترک کردیا اور اس نسخے پر مستقل مزاجی کے ساتھ عمل کیا تو انہیں مطلوبہ نتائج بےحد کم وقت میں حاصل ہوئے۔\n2024 میں انہوں نے بریڈ اور روٹی کھانا چھوڑ دی اور یہ نسخہ ان کیلئے بہترین ثابت ہوا۔ اس ایک اصول پر مستقل عمل سے وہ 40 دن میں 30 پاؤنڈ وزن کم کرنے میں کامیاب ہو گئے۔\nکرسٹوفر کا کہنا ہے کہ یہ سفر ابھی مکمل نہیں ہوا، اور وہ اب بھی اپنی صحت کے سفر پر گامزن ہیں اور مزید وزن کم کرنے کے خواہاں ہیں۔",
        "published_date": "Tue, 13 May 25 04:28:56 +0000",
        "source": "Express Urdu"
    },
    {
        "guid": "75d4e495ebba0b683892519fe6ca759f",
        "title": "ہالی ووڈ کے سب سے زیادہ معاوضہ لینے والے اداکار جانی ڈیپ مالی بحران کا شکار کیسے ہوگئے؟",
        "link": "https://www.express.pk/story/2761215/how-did-hollywoods-highest-paid-actor-johnny-depp-fall-into-a-financial-crisis-2761215/",
        "image_url": "https://img.express.pk/logo/expresslogo.webp",
        "article": "ہالی ووڈ میں سب سے زیادہ معاوضہ لینے کیلئے مشہور پائریٹس آف دی کیریبین اسٹار جانی ڈیپ مالی بحران کا شکار ہوگئے۔\nغیر ملکی خبر رساں ادارے کے مطابق ایک دور تھا جب جانی ڈیپ ہالی ووڈ کے کامیاب ترین اداکاروں میں شمار ہوتے تھے۔ \"پائریٹس آف دی کیریبین\" اور \"فینٹاسٹک بیسٹس\" جیسی کامیاب فلموں نے انہیں بین الاقوامی شہرت دی۔\n2012 میں گنیز ورلڈ ریکارڈز نے انہیں دنیا کا سب سے زیادہ معاوضہ لینے والا اداکار قرار دیا، اور 2014 میں ان کی دولت کا تخمینہ 90 کروڑ ڈالر (900 ملین) لگایا گیا۔\nتاہم وقت کے ساتھ جانی ڈیپ کی زندگی میں مالی بدانتظامی اور قانونی مسائل نے گہرا اثر ڈالا۔ ان کے سابق مینیجرز TMG نے دعویٰ کیا ہے کہ ڈیپ ہر ماہ دو ملین ڈالر سے زائد خرچ کرتے تھے، جن میں صرف شراب پر 30 ہزار ڈالر شامل ہیں۔\nدیگر فضول اخراجات میں نجی جزیرے، مہنگے زیورات اور اسٹاف شامل ہیں۔ غیر ملکی میڈیا رپورٹ کے مطابق ڈیپ نے خود تسلیم کیا کہ انہوں نے وقت کے ساتھ 65 کروڑ ڈالر (650 ملین) کھو دیے اور ایک موقع پر ان پر 10 کروڑ ڈالر (100 ملین) کا قرض بھی چڑھ گیا تھا۔\nآج 61 سالہ جانی ڈیپ دوبارہ ہالی ووڈ میں واپسی اور مالی استحکام لانے کی کوشش کر رہے ہیں۔ ان کی آنے والی فلم \"ڈے ڈرنکر\" 2026 میں ریلیز ہوگی جو ان کی امبر ہرڈ سے طلاق کے بعد ہالی ووڈ میں ایک زبردست واپسی بھی ہوسکتی ہے۔",
        "published_date": "Tue, 13 May 25 04:14:35 +0000",
        "source": "Express Urdu"
    },
    {
        "guid": "7e3c97179bd8dfad885b1dd934890874",
        "title": "اقوام متحدہ کی وارننگ: غزہ میں قحط کا سنگین خطرہ، 5 لاکھ افراد فاقہ کشی کا شکار",
        "link": "https://www.express.pk/story/2761214/un-warning-gaza-me-femenine-ka-khatar-5lac-faqakashi-ka-shikar-2761214/",
        "image_url": "https://img.express.pk/logo/expresslogo.webp",
        "article": "بیروت: اقوام متحدہ کی ایک تازہ رپورٹ نے خبردار کیا ہے کہ غزہ کی پٹی میں پانچ لاکھ افراد شدید فاقہ کشی کا شکار ہیں اور ستمبر کے آخر تک قحط پڑنے کا سنگین خطرہ موجود ہے۔\nعالمی سطح پر خوراک کی نگرانی کرنے والے ادارے Integrated Food Security Phase Classification (IPC) نے رپورٹ میں کہا ہے کہ غزہ میں غذائی حالات اکتوبر 2023 کے بعد سے شدید بگڑ چکے ہیں، اور 2.1 ملین افراد، جو تقریباً پورا غزہ ہے، انتہائی شدید غذائی قلت کا سامنا کر رہے ہیں۔\nرپورٹ کے مطابق 4 لاکھ 69 ہزار سے زائد افراد ایسے ہیں جو \"تباہ کن\" سطح کی بھوک کا شکار ہیں، جبکہ بچوں میں 71 ہزار سے زائد غذائی قلت کے کیسز متوقع ہیں، جن میں 14 ہزار سے زائد کیسز شدید سطح کے ہوں گے۔\nغزہ کو مارچ 2025 سے اسرائیلی فوجی محاصرے کا سامنا ہے، جس کی وجہ سے امدادی سامان اور تجارتی اشیاء کی ترسیل تقریباً بند ہو چکی ہے۔\nاقوام متحدہ کی نائب ڈائریکٹر بیتھ بیچڈول کے مطابق: \"مارچ سے جاری محاصرہ غزہ میں انسانی بحران کو مزید گہرا کر رہا ہے، اور صورتحال بہت خطرناک ہو چکی ہے۔\"\nاسرائیل نے رپورٹ پر ردعمل دیتے ہوئے قحط کے خطرے کو مسترد کیا اور دعویٰ کیا کہ وہ امداد کی فراہمی کی کوشش کر رہا ہے، جبکہ حماس پر امداد چوری کرنے کا الزام بھی لگایا۔ دوسری جانب حماس نے ان الزامات کی تردید کرتے ہوئے اسرائیل پر غذا کو ہتھیار کے طور پر استعمال کرنے کا الزام لگایا ہے۔",
        "published_date": "Tue, 13 May 25 04:12:24 +0000",
        "source": "Express Urdu"
    },
    {
        "guid": "f20f0951b07bb32484b70db7e2dddbc5",
        "title": "برطانیہ میں امیگریشن قوانین میں بڑی تبدیلیاں: شہریت کے لیے 10 سال کی شرط لگادی",
        "link": "https://www.express.pk/story/2761213/uk-immigration-law-me-big-changes-10years-ki-condition-enforce-2761213/",
        "image_url": "https://img.express.pk/logo/expresslogo.webp",
        "article": "لندن: برطانوی حکومت نے امیگریشن نظام میں اہم اور سخت تبدیلیوں کا اعلان کر دیا ہے، جس کا مقصد غیر ملکی لیبر پر انحصار کم کرنا اور ویزا سسٹم پر کنٹرول مزید سخت بنانا ہے۔\nنئے وائٹ پیپر کے مطابق، اب برطانیہ میں مستقل رہائش (Settlement) اور شہریت (Citizenship) حاصل کرنے کے لیے کم از کم 10 سال کی قانونی موجودگی درکار ہوگی، جو پہلے 5 سال تھی۔\nہوم آفس کا کہنا ہے کہ ان اصلاحات کا مقصد یہ یقینی بنانا ہے کہ غیر ملکی شہری برطانوی معاشرے میں مثبت اور بامعنی کردار ادا کریں۔\nمزید اہم تبدیلیوں میں شامل ہیں:\nکام کے ویزا کے لیے اہلیت کا معیار دوبارہ RQF لیول 6 (یعنی گریجویٹ سطح) تک بڑھا دیا گیا۔\nامیگریشن سیلری لسٹ ختم کر دی گئی، جس کے تحت کم تنخواہ پر بھرتی کی اجازت تھی۔\nسوشل کیئر ویزا روٹ بند کر دیا جائے گا، تاہم پہلے سے موجود درخواست دہندگان 2028 تک ویزا کی توسیع کر سکیں گے۔\nانگلش زبان کی شرط اب زیادہ ویزا کیٹیگریز، حتیٰ کہ ڈیپنڈنٹس پر بھی لاگو ہوگی۔\nاسٹڈی ویزا کی پالیسی سخت کر دی گئی ہے، پوسٹ اسٹڈی ورک پیریڈ اب 2 سال سے کم کر کے 18 ماہ کر دیا گیا ہے۔\nغیر ملکی مجرموں کی ڈی پورٹیشن میں تیزی لانے کا اعلان بھی کیا گیا ہے، چاہے قید کی سزا ہوئی ہو یا نہیں۔\nہوم آفس کے مطابق، یہ اقدامات ایک منصفانہ، قابو میں رہنے والا اور معاشی ترقی کو سہارا دینے والا امیگریشن نظام بنانے کے لیے کیے جا رہے ہیں، تاکہ عوامی سہولیات پر بوجھ کم ہو۔",
        "published_date": "Tue, 13 May 25 04:02:24 +0000",
        "source": "Express Urdu"
    },
    {
        "guid": "78da8cab2a04618af4ac07eb08303df7",
        "title": "شکست خوردہ بھارتیوں نے آسٹریلوی کرکٹر کو بھی نہ بخشا",
        "link": "https://www.express.pk/story/2761212/after-loss-indian-trolls-weaponize-fake-praise-against-australian-player-2761212/",
        "image_url": "https://img.express.pk/logo/expresslogo.webp",
        "article": "پاکستان کیخلاف جنگ میں بدترین تاریخی ہزیمت برداشت کرنے کے بعد بھارت نے آسٹریلوی کرکٹر جوش ہیزول ووڈ کو اپنے پروپیگنڈے کا حصہ بنالیا۔\nمیڈیا رپورٹس کے مطابق آسٹریلوی فاسٹ بولر جوش ہیزل ووڈ کے نام سے منسوب سے ایک جعلی سوشل میڈیا اکاؤنٹ سے بھارتیوں نے اپنی فوج کی تعریفوں کے پُل باندھوادیے۔\nبھارتیوں نے ہیزل ووڈ کی جعلی ٹوئٹ کو پاکستان مخالف جارحیت کیلئے استعمال کیا، جس پر دنیا بھر میں انہیں شدید تنقید کا نشانہ بنایا جارہا ہے۔\nمزید پڑھیں: \"آئی پی ایل دوبارہ شروع ہوئی تو بھی آسٹریلوی کرکٹرز نہیں آئیں گے\"\nفاسٹ بولر کے مینیجر نیل میکسویل نے وضاحت دیتے ہوئے کہا کہ جوش ہیزل ووڈ کا کوئی سوشل میڈیا اکاؤنٹ نہیں، بہرحال وہ اپنے نام کے اس جعلی اکاؤنٹ سے کی جانے والی پوسٹ سے آگاہ ہیں اور اس سلسلے میں انڈین پریمئیر لیگ (آئی پی ایل) کی معروف فرنچائز رائل چیلنجرز بنگلور سے رابطہ بھی کیا ہے۔ \nمزید پڑھیں: نامور کرکٹرز کو کھلانے کا غرور! غیرملکی آئی پی ایل چھوڑنے کو تیار\nواضح رہے کہ بعد میں جعلی ہیزل ووڈ کے اکاؤنٹ کو ہی معطل کردیا گیا تھا۔ \nدوسری جانب گلین میکسویل کی انسٹاگرام پر اسٹوری میں بھی اسی قسم کی ایک پوسٹ شیئر ہوئی مگر بعد میں اسے ہٹا دیا گیا۔",
        "published_date": "Tue, 13 May 25 03:55:44 +0000",
        "source": "Express Urdu"
    },
    {
        "guid": "b1c47ef3149bb85eadf88d31c1b7effd",
        "title": "کراچی، دو مختلف حادثات میں 2 افراد زندگی کی بازی ہار گئے",
        "link": "https://www.express.pk/story/2761211/karachi-do-mukhtalif-hadsaat-mein-2-afraad-zindagi-ki-baazi-haar-gaye-2761211/",
        "image_url": "https://img.express.pk/logo/expresslogo.webp",
        "article": "شہر قائد کے مختلف علاقوں میں پیش آنے والے حادثات میں 2 افراد جاں بحق ہو گئے۔\nایدھی حکام کے مطابق پہلا واقعہ سپرہائی وے بس ٹرمینل کے قریب ایک ٹرک کی ٹکر سے رکشا ڈرائیور جاں بحق ہو گیا۔\nجاں بحق ہونے والے شخص کی شناخت قطب الدین کے نام سے کی گئی، اور اس کی لاش عباسی شہید اسپتال منتقل کر دی گئی۔\nدوسری واقعے میں لانڈھی ریلوے اسٹیشن کے قریب ایک عمارت کی تیسری منزل سے گر کر ایک شخص جاں بحق ہو گیا۔ مقتول کی شناخت سید قمرالدین کے نام سے کی گئی، اور اس کی لاش جناح اسپتال منتقل کی گئی۔",
        "published_date": "Tue, 13 May 25 02:49:10 +0000",
        "source": "Express Urdu"
    },
    {
        "guid": "9d163c1577a8356914769dee26bfa128",
        "title": "کراچی، ڈاکوؤں کی فائرنگ سے تین بچوں کا باپ اسپتال میں دم توڑ گیا",
        "link": "https://www.express.pk/story/2761210/karachi-dakoun-ki-firing-se-teen-bachon-ka-baap-hospital-mein-dam-toar-gaya-2761210/",
        "image_url": "https://img.express.pk/logo/expresslogo.webp",
        "article": "شہر قائد کے علاقے اورنگی ٹاؤن میں پیر کی شب ڈاکوؤں کی فائرنگ سے زخمی ہونے والا شخص دوران علاج زخموں کی تاب نہ لاتے ہوئے جاں بحق ہوگیا ، مقتول نجی کمپنی کا ملازم اور تین بچوں کا باپ تھا\nتفصیلات کے مطابق پیرآباد کے علاقے اورنگی ٹاؤن سیکٹر فائیو ای غوثیہ مسجد کے قریب فائرنگ سے ایک شخص شدید زخمی ہوگیا جسے طبی امداد کے لیے عباسی شہید اسپتال منتقل کیا گیا جہاں سے ابتدائی طبی امداد کے بعد نارتھ ناظم آباد میں واقعے نجی اسپتال لے جایا گیا۔\nترجمان کراچی پولیس کے مطابق زخمی ہونے والے شخص کی شناخت 38 سالہ محمد کاشان ولد ارشاد حسین کے نام سے کی گئی ، کاشان کے سینے پر گولی لگی تھی جو پیر اور منگل کی درمیانی شب نجی اسپتال میں دوران علاج زخموں کی تاب نہ لاتے ہوئے جاں بحق ہوگیا۔\nمزید پڑھیں: کراچی؛ مسجد کے باہر ٹرانسپورٹر کو قتل کرنے کی ویڈیو سامنے آگئی\nترجمان کراچی پولیس کے مطابق واقعہ ڈکیتی کی واردات کے دوران مزاحمت کرنے پر پیش آیا ، مقتول کے کزن نے بتایا کہ محمد کاشان اورنگی ٹاون نمبر پانچ ای ڈاکخانہ کے قریب کا رہائشی اور نجی کمپنی میں ملازمت کرتا تھا جبکہ مقتول تین بچوں کا باپ تھا دو لڑکیاں اور ایک لڑکی ، چھوٹی بیٹی کی 8 ماہ قبل پیدائش ہوئی تھی۔\nمقتول کے کزن نے واقعے کے بارے میں بتایا کہ موٹر ساٸیکل سوار ملزمان لوٹ مار کر کے فرار ہو رہے تھے اور پولیس اہلکار ان کے تعاقب میں لگے ہوگئے تھے اسی دوران ملزمان موٹرسائیکل سے گرے تاہم انہوں نے اٹھتے ہی اندھا دھند فائرنگ شروع کر دی۔\nملزمان کی فاٸرنگ کی زد میں آکر راہگیر کاشف سینے میں گولی لگنے سے زخمی ہوا تھا ، پولیس نے ضابطے کی کارروائی کے بعد لاش ورثا کے حوالے کر دی ۔",
        "published_date": "Tue, 13 May 25 02:17:35 +0000",
        "source": "Express Urdu"
    },
    {
        "guid": "0abb8445d401a2b306f0b895ad6babaa",
        "title": "لاہور، ڈیفنس فیز 6 میں اغوا کی واردات، ڈاکٹر طاہر جمیل کو کس نے اٹھایا؟",
        "link": "https://www.express.pk/story/2761209/lahore-defence-fez-6-mein-ighwa-ki-waardaat-dr-tahir-jameel-ko-kis-ne-uthaya-2761209/",
        "image_url": "https://img.express.pk/logo/expresslogo.webp",
        "article": "لاہور کے علاقے ڈیفنس فیز 6 سے معروف ڈاکٹر طاہر جمیل کے مبینہ اغواء کا واقعہ پیش آیا، جس کی اطلاع ملتے ہی لاہور پولیس مکمل متحرک ہو گئی۔\nڈی آئی جی آپریشنز فیصل کامران موقع پر پہنچے اور جائے وقوعہ کے تمام شواہد کا تفصیلی جائزہ لیا۔ انہوں نے متاثرہ خاندان سے بھی ملاقات کی اور انہیں مغوی کی جلد بحفاظت بازیابی کی یقین دہانی کرائی۔\nپولیس ترجمان کے مطابق ڈاکٹر طاہر جمیل 62 سال کی عمر کے حامل ہیں اور ڈی ایچ اے فیز 6 کے رہائشی ہیں۔ وہ اپنے کلینک سے واپس اپنے گھر آ رہے تھے کہ راستے میں دو موٹر سائیکل سواروں نے انہیں روکا اور اپنے ساتھ لے گئے۔\nڈی آئی جی آپریشنز فیصل کامران نے تفتیشی ٹیم کو ہدایات دی ہیں کہ ملزمان کو جلد از جلد گرفتار کر کے مغوی کو بحفاظت بازیاب کیا جائے۔\nمزید پڑھیں: لاہور پولیس کو چیکنگ کے دوران اخلاقیات کا دامن نہ چھوڑنے کی ہدایت\nانہوں نے کہا کہ اس اغواء کی واردات کو \"ریڈ لائن\" کے طور پر لیا جا رہا ہے، اور ملزمان کو پکڑ کر قانون کے کٹہرے میں لایا جائے گا۔\nپولیس کی تفتیشی ٹیم نے جائے وقوعہ سے برآمد ایمبولینس سمیت تمام شواہد کا جائزہ لینا شروع کر دیا ہے۔ فیصل کامران نے مزید کہا کہ تمام وسائل بروئے کار لا کر ملزمان کو ہر صورت پکڑا جائے گا اور وہ بچ نہیں سکیں گے۔\nمقدمہ درج کر کے تحقیقات کا آغاز کر دیا گیا ہے اور متعلقہ ایس پی سمیت دیگر افسران بھی موقع پر موجود ہیں۔",
        "published_date": "Tue, 13 May 25 02:04:18 +0000",
        "source": "Express Urdu"
    },
    {
        "guid": "e99ff8c33771525056d3f76806f95c9b",
        "title": "کراچی، شہین فورس اور ڈاکوؤں کے درمیان مبینہ مقابلہ، 2 ڈاکو زخمی حالت میں گرفتار",
        "link": "https://www.express.pk/story/2761207/karachi-shaheen-force-aur-dakuon-ke-darmiyan-mobayyana-muqaabla-2-daku-zakhmi-haalat-mein-girftar-2761207/",
        "image_url": "https://img.express.pk/logo/expresslogo.webp",
        "article": "شہر قائد کے علاقے کلفٹن بلاول چورنگی کے قریب شاہین فورس کے اہلکاروں اور ڈاکوؤں کے درمیان مبینہ مقابلے میں 2 ملزمان زخمی حالت میں گرفتار کر لیے گئے۔\nچھیپا حکام کے مطابق گرفتار ملزمان کی شناخت عتیق الرحمان اور محمد حسین کے ناموں سے کی گئی ہے۔\nپولیس کے مطابق گرفتار ملزمان نے کچھ دیر قبل آن لائن فوڈ سپلائی کرنے والے رائڈر سے واردات کی تھی، جس کے بعد انہیں شاہین فورس کی ٹیم نے ٹریک کر کے گرفتار کیا۔\nمزید پڑھیں: کراچی، اسٹریٹ کرمنلز کے ساتھ مبینہ پولیس مقابلہ، 3 ملزمان گرفتار، اسلحہ اور چھینی ہوئی موٹر سائیکل برآمد\nگرفتار ملزمان سے ایک پستول، موبائل فون اور واردات میں استعمال ہونے والی موٹر سائیکل بھی برآمد کی گئی ہے۔\nزخمی ملزمان کو فوری طور پر جناح اسپتال منتقل کر دیا گیا ہے جہاں ان کا علاج جاری ہے۔ پولیس حکام کا کہنا ہے کہ ملزمان کے خلاف مزید قانونی کارروائی عمل میں لائی جا رہی ہے اور ان سے مزید تفتیش کی جائے گی۔",
        "published_date": "Tue, 13 May 25 01:50:55 +0000",
        "source": "Express Urdu"
    },
    {
        "guid": "a2dc77481ef132ba1c10719c86f2f20b",
        "title": "استغاثہ نے سازش کا الزام ثابت کرنا ہے، فرحت عباس ضمانت کا حکمنامہ",
        "link": "https://www.express.pk/story/2761206/istighasa-ne-saazish-ka-ilzaam-saabit-karna-hai-farhat-abbas-zamanat-ka-hkmnamh-2761206/",
        "image_url": "https://img.express.pk/logo/expresslogo.webp",
        "article": "سپریم کورٹ نے 9 مئی کیس میں  پی ٹی آئی کے ایم پی اے حافظ فرحت عباس کی ضمانت منظور کر نے کاتحریری حکمنامہ جاری کر دیا۔ \nعدالت نے قراردیا ہے کہ استغاثہ نے کیس میں ابھی فرحت عباس کی جانب سے مجرمانہ سازش رچانے کے الزام کو ثابت کرنا ہے۔ درخواست گزار سے کوئی  برآمدگی  نہیں ہوئی،ریکارڈ سے پتہ چلتا ہے کہ درخواست گزار نے کیس کی تحقیقات میں تعاون کیا ہے۔\nدرخواست گزار کے پولیس کی جانب سے گرفتاری، تذلیل اور کیس کی تحقیقات میں تعاون کرنے کے باوجود ہراسگی کے خدشہ کو نظر انداز نہیں کیا جا سکتا۔\nجسٹس نعیم اختر افغان کی جانب سے ضمانت قبل از گرفتاری کی سماعت کے 4 صفحات پر مشتمل حکم نامہ  میں کہاگیا یہے کہ اب تک کے ریکارڈ،ابتدائی  تفتیش  کے مطابق کیس  درخواست گزار کے خلاف مزید انکوائری کا متقاضی ہے۔\nمزید پڑھیں: سپریم کورٹ نے اسلم رئیسانی کے خلاف انتخابی عذرداری خارج کردی\nدرخواست گزار کو 9مئی واقعہ کی 12 مئی 2023کو ہونیو الی ایف آئی آر میں نامزد نہیں کیا گیا ۔ اسے مدعی کے 10جون کے ضمنی بیان  کے بعد سوشل میڈیا پر ٹویٹس/آڈیو/ویڈیو کلپس کی بنیاد پر کیس میں ملوث کیا گیا ،یہی الزام شریک ملزم امتیاز محمود پر لگایا گیا ہے جن کی پہلے ہی  اسی عدالت سے ضمانت قبل از گرفتاری منظور کی جا چکی ہے۔\nکیس کی تقفتیش میں مسلسل تعاون  پر درخواست گزارکو عبوری ضمانت قبل از گرفتاری کا حقدار قرار دیا جاتا ہے۔ درخواست گزار کو ہدایت کی جاتی ہے کہ وہ مزید تفتیش میں تعاون کرے۔",
        "published_date": "Mon, 12 May 25 22:14:50 +0000",
        "source": "Express Urdu"
    },
    {
        "guid": "ea4f362f17b3779f350f47cfff899b71",
        "title": "جے شنکر کے غرور نے انڈیا کو بہت نقصان پہنچایا، جوہر سلیم",
        "link": "https://www.express.pk/story/2761205/jay-shankar-ke-ghuroor-ne-india-ko-bohat-nuqsaan-pohanchaya-johar-saleem-2761205/",
        "image_url": "https://img.express.pk/logo/expresslogo.webp",
        "article": "رہنمامسلم لیگ (ن) رانا احسان افضل کا کہنا ہے کہ پاکستان کا اسٹانس ہمیشہ اس کونفلیکٹ کے اندر موریلی اور ایتھیکلی وہ اوپر ہی رہا ہے انڈیا سے، سب سے پہلے ہمارا یہ سٹانس تھا کہ ہم کسی قسم کا پہلگام سے ہمارا لنک ایج نہیں ہے اور ہم اوپن ہیں فار ٹرانسپیئرنٹ اور انڈیپنڈنٹ انکوائری کے لیے. \nایکسپریس نیوز کے پروگرام اسٹیٹ کرافٹ میں گفتگو کرتے ہوئے انھوں نے کہا کہ جب اس کے باوجود انڈیا نے پرووک کیا افینس کیا ایگریشن دکھائی اور حملہ آور ہوئے، انھوں نے سویلینزکو ہٹ کیا اور جب انھوں نے ہمارے سویلینزکو ہٹ کیا تو اس کے جواب میں بھی ہم نے کہا کہ ہم اس شرمناک عمل کو نہ صرف رد کرتے ہیں اس کی مذمت کرتے ہیں بلکہ ہم یہ کہ جواب کے اندر سویلینز کو ٹارگٹ نہیں کریں گے بلکہ ہم ان ایریاز کو ٹارگٹ کریں گے جو ملٹری ایریاز ہوں گے. \nدفاعی تجزیہ کار (ر)لیفٹننٹ جنرل نعیم خالد لودھی نے کہا ایک تو اللہ تعالیٰ کا شکر، اپنے مجاہدوں کو سلام ، اس میں 3تو ورلڈ ریکارڈ قائم ہوئے ہیں، پہلا یہ کہ رافال جہاز پہلی بار دنیا میں کہیں گرائے گئے۔ دوسرا یہ کہ اڑتالیس گھنٹے کے اندر سو کے قریب ڈرونز اور ماڈرن ترین ڈرونزوہ گرائے گئے اور تیسرا یہ کہ دو نیوکلیئر پاورز کے درمیان اتنی ہائی انٹینسٹی کی جنگ کہیں نہیں دیکھی گئی، ہم نے جو جذبہ اور اعتماد شو کیا, انہوں نے کہا کہ جو ایگریسیونیس شو کی ، یہ انٹینسٹی میں آپ کو بتاؤں کہ نہ یوکرین میں ہوئی ہے اور نہ مڈل ایسٹ میں ہوئی ہے، یہ ایک یونیک وار ہے، اس کو آپ درست کہہ رہے ہیں کہ کئی سالوں تک پڑھا جائے گا اس کو اینالائز کیا جائے گا۔ \nسابق سیکریٹری خارجہ جوہر سلیم نے کہا کہ انڈیا دنیا کی پانچویں بڑی اقتصادی طاقت ہے اس وقت ہمارے سے 10گنا بڑی ان کی اکانومی ہے،ہم سے کوئی نوگنا بڑا ان کا ملٹری بجٹ ہے اس کے علاوہ بھی بہت سارے فرق ہیں، ہم دیکھتے ہیں کہ کچھ دن پہلے ہی انھوں نے یوکے ساتھ فری ٹریڈ ایگریمنٹ بھی سائن کیا۔ \nایک سوال پر ان کا کہنا تھا کہ جے شنکر کا جو غرور ہے باقی سارے ہمسایوں کے لیے بھی اس نے انڈیا کو بہت نقصان پہنچایا ہے کیونکہ آج نہ صرف پاکستان کے ساتھ ان کے تعلقات اچھے نہیں ہیں، بنگلہ دیش کے ساتھ بھی نہیں ہیں، سری لنکا کے ساتھ بھی اچھے نہیں ہیں ، نیپال کے ساتھ بھی نہیں ہیں، مالدیپ کے ساتھ بھی نہیںہیں، وہ باقیوں کو حقیر سمجھتے ہیں میوچل ریسپیکٹ نہیں ہے تو اس کا تو نقصان ہے ہی۔",
        "published_date": "Mon, 12 May 25 21:46:17 +0000",
        "source": "Express Urdu"
    },
    {
        "guid": "1d58875b0407a5617019b25dac770da6",
        "title": "ہمیشہ جارحانہ کوشش بھارت کی ہوتی ہے، سید محمد علی",
        "link": "https://www.express.pk/story/2761204/hamesha-jarehana-koshish-bharat-ki-hoti-hai-syed-mohammad-ali-2761204/",
        "image_url": "https://img.express.pk/logo/expresslogo.webp",
        "article": "نیشنل سیکیورٹی ایکسپرٹ (ر) ایئروائس مارشل اعجاز محمود کا کہنا ہے کہ پاکستان نے کیا کیسے کا بڑا خوبصورت جواب کل ایئروائس مارشل اورنگزیب نے دیا ہے لیکن آپ کے ناظرین کے لیے میں ری کیپ کرتا ہوں۔ \nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ جب سے ہم نیوکلیئر ہوئے ہم یہ کہتے آئے کہ اب جنگ کی گنجائش نہیں ہے، دونوں ملکوں میں لیکن بھارت کی جو اسٹریٹیجی تھی کہ وہ جوہری خطرے کے سائے میں جنگ کی جگہ بنانے کی کوشش کر رہے تھے تو پھر اس کے لیے ظاہر ہیں کہ ہم تیار ہیں، اصل میں انھوں نے ہماری ڈیٹرنس کو چیلنج کیا اب اس کا جواب دینے کے لیے جو ہمارے پاس سب سے اچھی آپشن تھی وہ ایئرپاور ایپلیکیشن تھی۔ \nنیشنل سیکیورٹی ایکسپرٹ (ر)میجر جنرل طارق رشید خان نے کہا کہ یہ لاتوں کے بھوت ہیں، لاتوں کے بھوت باتوں سے نہیں مانتے، وہ تو مانتے ہی نہیں تھے۔ پوری دنیا کہتی رہی کہ ثبوت دیدو، پاکستان بھی انویسٹی گیشن کیلیے تیار ہے لیکن وہ مانے ہی نہیں، اب اتنی مار پڑی ہے کہ اور آج دیکھیں بے شرم مودی اسپیچ کر رہا ہے جیسے وکٹری اسپیچ کر رہا ہے، عقل کے اندھے پوری دنیا تمھیں کہتی ہے کہ تم ریاستی دہشت گردی کے اسپانسرڈ ہو، کینڈا میں آپ اسٹیٹ سپانسرڈ ٹیررازم کر رہے ہیں،جب پاکستان نے اپنی صلاحیت کی تھوڑی سے جھلک دکھائی تو دنیا کو بھی سمجھ آگئی، مودی صاحب کو بھی سمجھ آگئی اور پیر پڑ گئے کہ صلح کرا دیں۔ \nسید محمد علی نیشنل سیکیورٹی ایکسپرٹ نے کہا کہ پچھلے 38سال میں یہ آٹھواںکرائسس ہے جو یک طرفہ طور پر بھارت کے توسیع پسندانہ عزائم اورجارحانہ حکمت عملی کے نتیجے میں وقوع پذیر ہوا ہے، ہر دفعہ تین چیزیں ہی کامن ہیں، ہمیشہ جارحانہ کوشش بھارت کی ہوتی ہے، پھر جب ہم ان کی پھینٹی لگاتے ہیں تو امریکا آکر بیچ بچاؤ کرا دیتا ہے اور ہم کہتے ہیں کہ ٹھیک ہے، ہمیں خوش ہونا چاہیے، اس بار ہم نے جتنا زیادہ چھ ڈومیز میں فیصلہ کن اور جامع انداز میں شکست دی ہے شاید تاریخ میں اتنی بڑی پاور کو اتنے کم وقت میں اتنے کم وسائل سے شاید ہی تاریخ میں کیا گیا ہو۔",
        "published_date": "Mon, 12 May 25 21:37:48 +0000",
        "source": "Express Urdu"
    },
    {
        "guid": "54d2a803054ae913b7bef1618ba3c56f",
        "title": "ججز کا اختلافی نوٹ بینچ سربراہ کی منظوری سے ہی اپ لوڈ ہو گا",
        "link": "https://www.express.pk/story/2761203/judges-ka-ikhtalafi-note-bench-sarbarah-ki-manzoori-se-hi-up-load-ho-ga-2761203/",
        "image_url": "https://img.express.pk/logo/expresslogo.webp",
        "article": "سپریم کورٹ نے پالیسی کے طور پر یہ طے کیا ہے کہ اگر کوئی جج اختلافی نوٹ تحریر کرتا ہے تو اسے اسی بینچ کے سربراہ کی منظوری کے بعد ہی عدالت عظمیٰ کی ویب سائٹ پر پبلک کیا جائے گا۔ \nایکسپریس کو ایک ذمے دار ذریعہ نے بتایا کہ مخصوص نشستوں سے متعلق بارہ جولائی کے فیصلے کیخلاف نظر ثانی اپیلوں پر جسٹس عائشہ ملک اور جسٹس عقیل عباسی کے اختلافی نوٹ آئینی بینچ کے سربراہ جسٹس امین الدین خان کی منظور ی کے بعد ہی سپریم کورٹ کی ویب سائٹ پر اپ لوڈ ہو سکیں گے۔\nماضی میں کوئی جج اگر کیس کے آغاز پر ہی اختلاف کرکے بینچ سے اٹھ کر چلا جاتا تو اسکی اختلافی رائے اسی وقت سپریم کورٹ کی ویب سائٹ پر پبلک کردی جاتی تھی ۔\nمزید پڑھیں: مخصوص نشستوں کا کیس: جسٹس عائشہ کا اختلافی نوٹ ویب سائٹ پر نہ آنے پر چیف جسٹس کو خط\nچیف جسٹس پاکستان یحییٰ آفریدی کے نام لکھا گیا خط منظر عام پر آیا جس میں جسٹس عائشہ ملک نے چیف جسٹس  سے کہا آئی ڈپارٹمنٹ نے دونوں ججز کا اختلافی نوٹ اپلوڈ نہیں کیا۔\nجسٹس امین الدین خان کی سربراہی میں 11 رکنی آئینی بینچ آج مخصو ص نشستوں کے متعلق نظر ثانی اپیلوں پر سماعت کرے گا۔ اے پی پی کے مطابق   پانچ رکنی آئینی بینچ سپر ٹیکس سے متعلق کیس کی سماعت بھی آج کرے گا۔",
        "published_date": "Mon, 12 May 25 21:30:44 +0000",
        "source": "Express Urdu"
    },
    {
        "guid": "ae64929ce312afcfe19189de4f726b3e",
        "title": "بھارت کی جانب سے کرتار پور راہداری نہ کھل سکی",
        "link": "https://www.express.pk/story/2761202/bharat-ki-janib-sa-kirtarpur-rahdari-na-khul-saki-2761202/",
        "image_url": "https://img.express.pk/logo/expresslogo.webp",
        "article": "پاک بھارت سیز فائر کے بعد بھی بھارت کی جانب سے کرتار پور راہداری نہ کھل سکی ، بھارت کی جانب سے راہداری 6 اور 7 مئی کے بھارتی حملے کے بعد سے بند ہے ، پاکستان کی جانب سے کرتارپور ہداری معمول کے مطابق کھلی ہے, دربار انتظامیہ کا کہنا ہے ہم اپنے سکھ بھائیوں کی میزبانی کے لیے ہمہ وقت تیار ہیں۔\nدوسری طرف پاکستان سکھ گردوارہ پربندھک کمیٹی کے سربراہ اور وزیر برائے اقلیتی امور وانسانی حقوق پنجاب سردار رمیش سنگھ اروڑہ نے بھارت سے کرتار پور راہداری فوری کھولنے کا مطالبہ کیا ہے ۔\nمزید پڑھیں: مودی کی ساکھ بچانے کیلئے پنجاب کی سرزمین استعمال نہیں ہونے دیں گے، بھارتی سکھ\nصوبائی وزیر نے بھارت سمیت دنیا بھر کے سکھوں کو دعوت دیتے ہوئے کہا کہ جون میں سکھوں کے پانچویں گرو ارجن دیو جی کے شہیدی دن اور مہاراجہ رنجیت سنگھ کی برسی منانے کیلئے وہ جب چاہیں پاکستان آسکتے ہیں ، ہمارے دروازے ان کیلئے ہروقت کھلے ہیں, پاکستان اور سکھوں کا رشتہ مضبوط ہے جس کی بنیاد سکھ ، مسلم دوستی پر قائم ہے ۔\nسردار رمیش سنگھ نے ایکسپریس نیوز کے ساتھ وی لاگ میں گفتگو کرتے ہوئے کہا کہ حالیہ پاک بھارت کشیدگی کے دوران بھارت سمیت دنیا بھر کی سکھ برادری نے پاکستان کے موقف کا بھرپور ساتھ دیا جس پر پاکستان کی ریاست ، عوام اور حکومت سکھوں کی وفاداری کو قدر کی نگاہ سے دیکھتی ہے ۔",
        "published_date": "Mon, 12 May 25 21:15:52 +0000",
        "source": "Express Urdu"
    },
    {
        "guid": "04f2a36d9d60cdc8a008a4cd7e05391f",
        "title": "یہ پاکستان کی بہت بڑی فتح، دنیا کا ماحول تبدیل ہو گیا",
        "link": "https://www.express.pk/story/2761200/yeh-pakistan-ki-bohat-barri-fatah-duniya-ka-mahol-tabdeel-ho-gaya-2761200/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس نیوز ایاز خان کا کہنا ہے کہ 6 گھنٹے کی جنگ میں ایسا چھکا ہم نے مارا جو باؤنڈری سے باہر جا کر نہیں گرا، اسٹیڈیم سے باہر جا کر گرا، پوری دنیا نے دیکھ لیا کہ چھکا کس طرح سے ماراجاتا ہے، ایک چھکا شارجہ میں جاوید میانداد نے آخری بال پر مارا تھا انڈیا کے خلاف آج تک انڈیا اس کا درد نہیں بھول سکا تو یہ کہاں بھولے گا۔ \nایکسپریس نیوز کے پروگرام کنٹرول روم میں گفتگو کرتے ہوئے انھوں نے کہ ہم نے ورلڈ آرڈر چینج کر دیا لیٹرلی یہ کر کے، تجزیہ کار فیصل حسین نے کہا کہ یہ پاکستان کی اتنی بڑی فتح ہے اتنی بڑی فتح ہے کہ دنیا کا میکانزم تبدیل ہو گیا ہے، دنیا کا ماحول تبدیل ہو گیا ہے۔ بھارت یہ دعویدار تھا کہ وہ دنیا کی چوتھی بڑی آرمی ہے تو پاکستان نے دنیا کی چوتھی بڑی آرمی کو ہرا کہ اب اپنا مقام چوتھی بڑی آرمی پہ لکھ لیا ہے، دنیا کی چوتھی بڑی آرمی جو ہے وہ پاکستان ہے، پاکستان نے ایک بار پھر ثابت کر دیا کہ مسلم امہ کی اگر کوئی سب سے بڑی عسکری قوت ہے تو وہ پاکستان ہے۔ \nتجزیہ کار عامر الیاس رانا نے کہا کہ ہم نے جو کہا ہے نہ کہ معرکہ حق، اس آپریشن کو نام دیا گیا ہے کہ مکمل ہو گیا ہے، اس کا مطلب ہے کہ ہمارے اور ان کے ڈی جی ایم اوز کی جو میٹنگ ہوئی آپ نے خود خبر میں بھی حوالہ دیا ہے، انڈینز نے کہا ہے کہ بات چیت جاری رہے گی تو ہماری طرف سے سیز فائر اس لحاظ سے کمپلیٹ ہو گیا، اب اگر کوئی چیز آئے گی غلط تو اس کا جواب نئے سرے سے دیا جائے گا کیونکہ کمپلیٹ کرنے کا مقصد ہے کہ پاکستان نے اپنی طرف سے دینا کو میسج دیا ہے کہ آپ بالکل بے فکر ہو جائیں، ہم نے جو وعدہ کیا ہے اس پر قائم ہیں اور ہم نہیں کریں گے۔ \nتجزیہ کار نوید حسین نے کہا کہ میرا خیال ہے کہ ساحر لدھیانوی نے کہا تھا کہ جنگ تو خود ایک مسئلہ ہے، جنگ کیا مسئلوں کا حل دے گی، جنگ تو کسی کے حق میں نہیں، وہ پاکستان ہو، وہ انڈیا ہو، ہر دو ممالک جو ہیں ان کے حق میں جنگ نہیں ہے لیکن جب جنگ مسلط کی جاتی ہے، جنگ مسئلوں کا حل نہیں ہوتی، یہ ریئلائزیشن میرے خیال میں مودی کو بھی ہو جانی چاہیے، بی جے پی کو اور انڈینزکو بھی ہو جانی چاہیے۔ \nتجزیہ کار محمد الیاس نے کہا کہ پانی کا اور پاکستان میں جو دہشت گردی ہو رہی ہے ٹی ٹی پی اور بی ایل اے اس کے ساتھ شامل ہے تنظیمیں جو ہیں جو شامل ہیںاس کے تانے بانے جتنے بھی دہشت گردی کے ہوتے ہیں وہ بھارت جاتے ہیں، بھارت دوست ممالک کی سرحدوں کو استعمال کرتا ہے، پاکستان بارہا دنیا کے ممالک کو بتا چکا ہے کہ بھارت ان سب میں ملوث ہے، پانی کے بارے میں تو مذاکرات کریں گے اور کرنے چاہییں، پاکستان کو کشمیر اور پانی کے جو سندھ طاس معاہدے میں مزید جو تین دریاجو انہوں نے لیے تھے ہم سے ان کے پانی کی بحالی کے لیے بھی بات کرنی چاہیے۔",
        "published_date": "Mon, 12 May 25 21:02:31 +0000",
        "source": "Express Urdu"
    },
    {
        "guid": "5825eecadeff3b92b31eea48a336e2a1",
        "title": "27ستمبر 2025",
        "link": "https://www.express.pk/story/2761198/27-september-2025-2761198/",
        "image_url": "https://img.express.pk/logo/expresslogo.webp",
        "article": "پاکستان نے 10 مئی 2025کو عسکری تاریخ میں نیا ریکارڈ قائم کیا‘ یہ ریکارڈ اب کیس اسٹڈی بن چکا ہے اور یہ دنیا بھر کی ملٹری اکیڈمیز میں جنرل عاصم منیر اور ائیرچیف مارشل ظہیر بابر سندھو کے نام سے پڑھائی جائے گی‘ پاکستان نے 10مئی کی صبح ایک گھنٹے میں کیا کمال کیا ہمیں یہ جاننے کے لیے 27 ستمبر 1925 میں جانا پڑے گا اور اس سے بھی پہلے ہمیں ناگ پور کے ڈاکٹر کیشو بلی رام ہیڈگیوار(Keshav Baliram Hedgewar) کو کھوجنا پڑے گا‘ ان دونوں کا10 مئی کے ساتھ گہرا تعلق ہے۔\nیہ سو سال پرانی داستان ہے‘ پہلی جنگ عظیم کے بعد اٹلی میں فاشزم کی تحریک شروع ہوئی اور یہ تیزی سے پورے یورپ میں پھیل گئی‘فاشزم کا تصور یورپی اخبارات‘ رسائل اور کتابوں کے ذریعے ہندوستان آیا‘ ڈاکٹر ہیڈگیوار نے اس مطالعے کے بعد سوچا اگر اٹلی صرف اٹالین ‘ فرانس فرنچ‘ جرمنی جرمن اور انگلینڈ صرف انگلش لوگوں کے لیے ہے تو پھر ہندوستان صرف ہندوؤں کے لیے کیوں نہیں ہے یہاں دوسرے مذاہب کے لوگ کیوں آباد ہیں؟ اس سوچ نے ہیڈگیوار کو ناگ پور میں 27 ستمبر 1925کو راشٹریہ سیوک سنگھ کے نام سے ہندو قوم پرست جماعت کی بنیاد رکھنے پر مجبور کر دیا‘ یہ بعدازاں آر ایس ایس کہلانے لگی۔\n اس جماعت کے دو بڑے مقاصد تھے‘ ہندوستان سے دوسری تمام اقوام کو ہر صورت بے دخل کرنااور ملک میں کٹڑ ہندو نظریات نافذ کرنا‘ ڈاکٹر ہیڈگیوار نے ان مقاصد کے حصول کے لیے فوجی ٹریننگ کے ادارے اور ہندوازم کی تعلیم کے لیے اسکول کھولے‘ اس نے ممبرز کے لیے وردی بھی بنائی اور زعفرانی رنگ کا جھنڈا بھی‘ ٹریننگ کیمپوں میں طالب علموں کو لاٹھی‘تلوار‘ بھالے اور خنجر کی ٹریننگ دی جاتی تھی جب کہ اسکولوں میں سنسکرت زبان میں ہندوازم کی تعلیم کا بندوبست تھا‘ جماعت کا سائز 1927تک ٹھیک ٹھاک ہوگیا‘ یہ لوگ ہندوستان کی تقسیم کے خلاف تھے جب کہ کانگریس اور مسلم لیگ ملک کو ہندو اور مسلم حصوں میں تقسیم کرنا چاہتی تھی چناںچہ آر ایس ایس دونوں کے خلاف ہو گئی‘ یہ اختلاف انگریزوں کو سوٹ کرتا تھا چناں چہ برطانوی حکومت نے آر ایس ایس کو سپورٹ کرنا شروع کر دیا‘ انگریز کی مرضی سے یہ لوگ سرکاری کالجوں اور یونیورسٹیوں میں داخل ہوگئے۔\n اپنے دفتر بنائے‘ طالب علم داخل کرائے اور اساتذہ کو فیکلٹی میں شامل کرایا‘ بہرحال قصہ مختصر 1947 تک آر ایس ایس پورے ہندوستان میں پھیل چکی تھی‘ شہروں اور قصبوں میں اس کے کارندے نظر آتے تھے‘ ہندوستان تقسیم ہوا تو آر ایس ایس نے ٹھیک ٹھاک مخالفت کی یہاں تک کہ آر ایس ایس کے ایک رکن نتھو رام گوڈسے نے 30 جنوری 1948 کو مہاتما گاندھی کو گولی مار کر ہلاک کردیا‘ جواہر لال نہرو اور قائداعظم بھی ان کی ہٹ لسٹ پر تھے لیکن یہ دونوں بچ گئے۔\nآر ایس ایس نے بعدازاں بھارتیہ جنتا پارٹی (بی جے پی) کے نام سے اپنا سیاسی ونگ بھی بنا لیا‘ یہ شروع میں بھاتیہ جتا سنگھ تھا لیکن یہ بعدازاں دوسری ہم خیال جماعتوں کے ساتھ مل کر بھارتیہ جنتا پارٹی ہو گئی‘ بی جے پی شروع میں بری طرح فیل ہو گئی لیکن یہ لوگ جدوجہد کرتے رہے‘ 1984 میں اس نے جنرل الیکشن میں صرف دو سیٹیں حاصل کیں لیکن کانگریس کی غیرمقبولیت اور گاندھی خاندان کی سیاسی حماقتوں کی وجہ سے بی جے پی کا گراف بڑھتا چلا گیا‘ اٹل بہاری واجپائی‘ ایل کے ایڈوانی اور ڈاکٹر مرلی منوہر جوشی نے دن رات محنت کی جس کے نتیجے میں 1996 میں بی جے پی لوک سبھا کی اکثریتی جماعت بن گئی اور اس نے 13 دن کی حکومت بھی بنا لی‘یہ 1998میں نیشنل ڈیموکریٹک الائنس کے ذریعے لمبی مخلوط حکومت بنانے میں کام یاب ہو گئی۔\n اٹل بہاری واجپائی اس حکومت کے وزیراعظم تھے‘ یہ لوگ اقتدار میں آ گئے لیکن ان کی سوچ متعصب ہندوانہ تھی‘ ان کے ایک دانشور ویناک دمندر سواکار نے ہندوتوا کے نام سے آر ایس ایس کو ایک اصطلاح بھی دے دی تھی‘ ہندوتوا کا مطلب تھا ہندوماتا پر صرف ہندورہ سکتے ہیں‘ بی جے پی کے اقتدار میں آنے کے بعد آر ایس ایس نے مسجدوں‘ چرچز‘ جین مندروں اور بودھ ٹمپلز پر حملے شروع کر دیے‘ نریندرمودی 2001 سے 2014تک گجرات کا چیف منسٹر رہا‘ اس کے زمانے میں مارچ 2002میں گجرات میں مسلمانوں پر حملے شروع ہوئے اورجون 2002تک 1000 کے قریب مسلمان قتل کر دیے گئے۔\n ہزاروں عورتیں ریپ ہوئیں‘ آر ایس ایس کے غنڈوں نے چھوٹے معصوم بچے بھی نہ چھوڑے‘ نریندر مودی کی زندگی کا بڑا حصہ آر ایس ایس اور بی جے پی میں گزرا تھا لیکن بہرحال اس نے مسلمانوں کے خلاف تعصب کے باوجود گجرات میں 13 سال بہت اچھا پرفارم کیا‘ گجرات کی معیشت نے پورے بھارت میں ریکارڈ قائم کر دیا‘ یہ اس پرفارمنس کی بنیاد پر 2014 میں وزیراعظم بن گیا اور یہاں سے نئی کہانی شروع ہو گئی۔\nنریندر مودی 2014 سے 2019تک وزیراعظم رہا‘ یہ دوسری مرتبہ 2019 میں وزیراعظم بنا اور مخلوط حکومت کے ذریعے2024 میں تیسری مرتبہ وزیراعظم بن گیا‘ اس کے ادوار میں پورے ہندوستان میں آگ لگی رہی‘ یہ ایک طرف معیشت میں کمال کرتا رہا اور دوسری طرف یہ اقلیتوں پر ظلم کے پہاڑ توڑتا رہا‘ بھارت میں اس کے زمانے میں سیکڑوں مسجدیں‘ چرچ اور ٹمپلز توڑ دیے گئے‘ ہزاروں لوگ نسل کش فسادات میں مارے گئے‘ آر ایس ایس اکھنڈ بھارت کی دعوے دار ہے‘ یہ مسلمانوں کو قتل کر کے بنگلہ دیش اور پاکستان دونوں کو دوبارہ بھارت میں شامل کرنا چاہتی ہے‘ مودی ہمیشہ اس نفرت کا الیکشنز میں فائدہ اٹھاتا رہا‘ دوسری طرف آر ایس ایس دنیا کی سب سے بڑی رائیٹ ونگ کی تنظیم بن گئی‘ اس کے ممبرز کی تعداد 70 لاکھ تک پہنچ گئی۔\n بی جے پی کی14ریاستوں میں حکومتیں بھی ہیں‘ آر ایس ایس نے2014کے الیکشن سے قبل فیصلہ کیا تھا یہ 75 سال سے اوپر کے سیاست دانوں کو پارٹی ٹکٹ نہیں دے گی‘ ایل کے ایڈوانی اور ڈاکٹر منوہر جوشی اس فیصلے کی وجہ سے سیاسی دوڑ سے باہر ہوئے تھے اور نریندر مودی کو آگے بڑھنے کا موقع مل گیا‘ بہرحال قصہ مختصر بھارت میں پاکستان دشمنی اور اسلامی دہشت گردی ’’ہاٹ پراڈکٹ‘‘ ہے‘ مودی نے ہمیشہ اس کا فائدہ اٹھایا‘ 2014کے الیکشنز سے قبل 27 اکتوبر 2013 کو پٹنہ میں مودی کی ریلی میں بم دھماکے ہوئے‘ مودی نے یہ پاکستان کے کھاتے میں ڈالے اور الیکشن تک پاکستان کو بدلے کی دھمکیاں دیتا رہا اور ووٹوں میں اضافہ کرتا رہا‘ 14 فروری 2019 کو پلوامہ کا واقعہ پیش آ گیا۔\n اس میں 44بھارتی فوجی مارے گئے‘ اپریل 2019میں الیکشن تھا‘ نریندر مودی وہ الیکشن جیت کر دوسری بار وزیراعظم بننا چاہتا تھا چناں چہ اس نے پاکستان پر حملے کا اعلان کر دیا‘ آر ایس ایس اس کی پشت پر تھی‘ انڈین ائیرفورس نے 25 اور 26 فروری کی درمیانی رات بالاکوٹ میں سرجیکل اسٹرائیک کی‘ اس میں محض ایک کوا مارا گیا لیکن نریندر مودی نے اعلان کر دیا‘ ہم نے پاکستان میں دہشت گردوں کے کیمپ پر حملہ کر کے 400 دہشت گرد مار دیے ہیں‘ پاکستان نے اگلے دن نہ صرف بھارت کے پانچ ائیر بیسز پر حملہ کر دیا بلکہ وہاں تھوڑے تھوڑے فاصلے پر میزائل بھی داغ دیے اور واپسی پر بھارت کے دو طیارے بھی گرا دیے۔\n ایک طیارہ بھارت میں گرا جب کہ دوسرا پاکستانی آزاد کشمیرمیں ‘ اس کا پائلٹ ابھے نندن گرفتار کر لیا گیا‘ خطہ اس کے بعد جنگ کے دہانے تک پہنچ گیا لیکن امریکا اور برطانیہ نے مل کر ملبہ سمیٹ لیا‘ نریندر مودی مار کھانے کے باوجود الیکشن میں جیت گیا‘ 2024میں نریندر مودی نے تیسرا الیکشن لڑا‘ یہ الیکشن مقبوضہ کشمیر کے آرٹیکل 370 اور بنگلور کے مارچ 2024 کے بم دھماکوں پر لڑا گیا‘ پوری الیکشن کمپیئن کے دوران نریندر مودی پاکستان پر طنز کرتا رہا‘ کبھی عوام اور فوج کے درمیان اختلافات پر فقرے کستا ‘ کبھی کے پی اور بلوچستان کے حالات کو نشانہ بناتا اور کبھی عوام کو یہ بتا کر ہنساتا رہا ’’میں نے پاکستان کے ہاتھ میں بھیک کا کٹورا پکڑا دیا‘‘ قصہ مزید مختصر بھارت کی بدنصیبی نریندر مودی توقعات سے انتہائی کم سیٹیں لینے کے باوجود اتحادی حکومت بنانے میں کام یاب ہو گیا اور یہ 9جون24 20 کو تیسری مرتبہ بھی وزیراعظم بن گیا۔\nہم اب آتے ہیں 22 اپریل 2025 کے واقعے کی طرف‘ آر ایس ایس 27 ستمبر 2025 کو ناگ پور میں اپنی سو سالہ تقریبات منانا چاہتی ہے‘ نریندر مودی اس تقریب کے مہمان خصوصی ہوں گے‘ یہ اس فنکشن میں کوئی ایسی ٹرافی‘ کوئی ایسا تحفہ لے جانا چاہتے ہیں جس کی وجہ سے آر ایس ایس 75 سال کے بعد ریٹائرمنٹ کا قانون واپس لے لے اور یہ 2029میں چوتھی مرتبہ وزیراعظم بن سکیں‘ مودی کی عمر اس وقت 74سال ہے‘ موجودہ قاعدے کے مطابق یہ وزارت عظمیٰ کا ان کی زندگی کا آخری دور ہے‘ یہ اگلے سال بی جے پی اور آر ایس ایس کے تمام عہدوں سے ریٹائر ہو جائیں گے لیکن نریندر مودی یہ نہیں چاہتے۔\n یہ چین کے صدر شی چن پھنگ کی طرح تاحیات وزیراعظم بننا چاہتے ہیں اور اس کے لیے ظاہر ہے کوئی بڑا کارنامہ چاہیے اور پاکستان کو شکست دینے کے علاوہ بھارت کے نزدیک کوئی دوسرا کارنامہ کیا ہو سکتا ہے؟ چناں چہ نریندر مودی نے یہ کارنامہ سرانجام دینے کی منصوبہ بندی کی‘ دوسرا آر ایس ایس بھی پاکستان کو شکست دے کر اپنے سو سالہ جشن پر مہاتما گاندھی اور قائداعظم کی سوچ کو غلط ثابت کرنا چاہتی تھی۔\n آپ خود سوچیں اگر آر ایس ایس کے سو سال بعد بھی بھارت کے اندر 22کروڑ مسلمان ہوں گے اور سرحدوں کی سائیڈز پر بنگلہ دیش اور پاکستان دو مسلمان ملک ہوں گے تو پھر آر ایس ایس کی کیا جسٹی فکیشن رہ جاتی ہے‘ پھردنیا کی سب سے بڑی آرگنائزیشن کے وجود کی کیا حیثیت رہ جاتی ہے چناں چہ نریندر مودی پہلگام کے 22 اپریل کے واقعے کو بنیاد بنا کر وہ غلطی کر بیٹھا جو 10مئی کے بعد دنیا بھر کی ملٹری اکیڈمیز میں کیس اسٹڈی کی حیثیت سے پڑھائی جائے گی۔   (جاری ہے)",
        "published_date": "Mon, 12 May 25 20:36:08 +0000",
        "source": "Express Urdu"
    },
    {
        "guid": "326e5ae6cfe01e87a7a14240a678db5f",
        "title": "سیاسی انتشارکا خاتمہ، ضروری مگر ہو کیسے؟",
        "link": "https://www.express.pk/story/2761197/siyasi-intishar-ka-khatma-zaroori-magar-ho-kaise-2761197/",
        "image_url": "https://img.express.pk/logo/expresslogo.webp",
        "article": "2017میں وزیر اعظم میاں نواز شریف کی متنازع عدالتی نااہلی کے باعث شاہد خاقان عباسی نے اپنی پارٹی میں الگ بات کرنے کی ایک کوشش کی تھی۔ پھر مسلم لیگ ن کے ہی ایک اور رہنما مفتاح اسمٰعیل سے مل کر اپنی الگ سیاسی پارٹی بنائی تھی۔\nمسلم لیگ (ن) کے ایک اور رہنما اور خیبر پختو نخوا کے سابق وزیر اعلیٰ سردار مہتاب عباسی بھی ان کے ہم سفر بن گئے اور کوئٹہ جا کر شاہد خاقان عباسی نے بلوچ رہنما لشکری رئیسانی کے ساتھ پریس کانفرنس میں کہا کہ ملک میں سیاسی انتشار کے خاتمے تک ملک آگے نہیں جا سکتا۔ سیاسی انتشار کا خاتمہ کیسے ہوگا وہ طریقہ سابق وزیر اعظم نے نہیں بتایا اور نہ ان کی پارٹی کی اس وقت اتنی سیاسی حیثیت ہے کہ وہ ملک سے سیاسی انتشار کے خاتمے میں کوئی کردار ہی ادا کر سکے کیونکہ کسی سابق وزیر اعظم کا نیا کردار ایسا ہوتا ہے نہ ان کے پارٹی بنا لینے سے ملکی سیاست میں بہتری ممکن ہے۔\nبلوچستان کی سابق حکمران پارٹی باپ کے سینیٹر دنیش کمار نے ملک سے سیاسی انتشار کے خاتمے کے بجائے یہ تجویز دی ہے کہ بانی پی ٹی آئی کو رہا کرکے ہمارے دشمن ملک بھارت کو پاکستانی قوم کے متحد ہونے کا پیغام دیا جائے۔ پی ٹی آئی کے بعض رہنماؤں کی بھی یہی سوچ ہے کہ بھارت کو منہ توڑ جواب دینے کی صلاحیت صرف بانی پی ٹی آئی کے پاس ہے اور موجودہ جنگی صورت حال میں سزا یافتہ بانی پی ٹی آئی ہی رہا ہو کر ملک کو سیاسی انتشار سے بچا کر ملک کو مضبوط بنا سکتے ہیں اور ایسی صلاحیت موجودہ حکمرانوں میں نہیں ہے۔\n ایک طرف پی ٹی آئی کے رہنماؤں کا اپنے بانی کی رہائی کا مطالبہ ہے تو دوسری طرف اس کے 3 سال سے مفرور رہنما اور بانی کے دست راست مراد سعید پاک فوج اور موجودہ حکومت کے خلاف مذموم اور گمراہ کن اور ملک میں انتشار اور نفرت پھیلانے کے بیانات دے رہے ہیں مگر گرفتاری سے بچنے کے لیے خود سامنے نہیں آ رہے اور چھپے بیٹھے ہیں مگر انھیںاپنی پارٹی سے بھی مدد نہیں مل رہی اور ان پر پارٹی میں ہی سے الزامات لگ رہے ہیں کہ وہ صرف اپنی سیاست چمکا رہے ہیں اور عملی طور پر کچھ بھی نہیں کر رہے ۔ ملک میں سیاسی انتشار ہر دور میں رہا ہے۔ سیاسی حکومتیں اور جماعتیں خود ملک میں انتشار پھیلا کر غیر جمہوری قوتوں کو مداخلت کا موقع دیتی رہی ہیں پھر ان کے خلاف اتحاد کرکے جدوجہد بھی کرتی رہیں۔\n2014 میں بانی پی ٹی آئی نے (ن) لیگی حکومت کے خلاف دھرنا دے کر جمہوریت کو ڈی ریل کرنا چاہا تھا، پی پی اور (ن) لیگ نے ناکام بنا دیا تھا مگر پی ٹی آئی ملک میں سیاسی انتشار بڑھایا جو 2018 میں عروج پر پہنچا ۔ 2022 میں بانی کی حکومت کو تحریک عدم اعتماد کے آئینی راستے سے ہٹایا گیا لیکن اس آئینی تبدیلی کو پی ٹی آئی نے قبول نہیں کیا اور بانی نے غیر ضروری جلسے کیے اور قبل از وقت اپنی پنجاب اور کے پی کی حکومتیں اپنے سیاسی مفاد کے لیے خود ختم کرا کر ملک میں انتشار انتہا پر پہنچایا تھا ۔\nبانی کی قید، سزا و معاملات کے وہ خود ذمے دار ہیں ۔حکومت اگر بانی کو رہا بھی کرا دے تب بھی پی ٹی آئی اپنے اقتدار کے لیے حکومت کو چین سے نہیں بیٹھنے دے گی اور بانی رہا ہو کر سیاسی انتشار اپنے سیاسی مفاد کے لیے خود بڑھائیں گے تو حکومت کی پارٹیاں ایسا کبھی نہیں ہونے دیں گی۔",
        "published_date": "Mon, 12 May 25 20:36:07 +0000",
        "source": "Express Urdu"
    },
    {
        "guid": "786894aba7863d7df7488c87951c799f",
        "title": "کسی ایٹمی جنگ میں وسیع تباہی کا وہم",
        "link": "https://www.express.pk/story/2761196/kisi-atomi-jang-mein-wasee-tabahi-ka-wahm-2761196/",
        "image_url": "https://img.express.pk/logo/expresslogo.webp",
        "article": "ہیروشیما ناگاساکی میں دو بموں کے ذریعے دو لاکھ انسانوں کی فوری اور پانچ لاکھ انسانوں کی تابکاری اثرات سے بتدریج ہلاکت نے اس کرہِ ارض پر جو خوف پیدا کیا اس کے بعد ہونا تو یہ چاہیے تھا کہ ہر ملک کانوں کو ہاتھ لگاتے ہوئے اپنی عسکری ایٹمی لیبارٹریاں تلف کر دیتا یا کم از کم یہ عہد کر لیتا کہ آیندہ کبھی کوئی ریاست یورینیم اور پلاٹینیم کو ’’ ویپن گریڈ لیول تک ‘‘ افزودہ نہیں کرے گی۔\n اس عہد کو یقینی بنانے کے لیے ہر ملک کا جوہری پروگرام مکمل طور پر اقوامِ متحدہ کے ادارے انٹرنیشنل اٹامک انرجی کمیشن ( آئی اے ای اے ) کی براہ راست نگرانی میں کام کرے گا تاکہ ایٹمی توانائی کو محض پرامن ترقیاتی مقاصد تک محدود رکھا جا سکے۔\nمگر ہیروشیما ناگاساکی کا الٹا اثر ہوا اور تب تک بنے دو تین ایٹم بم گہرے دفن کرنے کے بجائے اتنے تیار کر لیے گئے جو اس کرہِ ارض جیسے چار اور سیاروں کو تباہ کرنے کے لیے کافی ہیں۔ آج جوہری مونچھوں کو تاؤ دینے والی ریاستوں کی تعداد ایک سے بڑھ کر آٹھ ہو گئی ہے اور دیگر ممالک ان آٹھ کو خوف کے بجائے حسرت سے دیکھ رہے ہیں۔\nاگر ایٹم بم میں ہی تحفظ تصور کر لیا گیا تھا تو پھر منطقی اعتبار سے روائیتی ہتھیاروں کو ختم کر دینا چاہیے تھا۔مگر ہم دیکھتے ہیں کہ آٹھوں ایٹمی طاقتوں کا روائیتی ہتھیاروں پر خرچہ اور انحصار کم ہونے کے بجائے ہزار فیصد بڑھ گیا۔دوسری عالمی جنگ کے بعد سے اب تک دنیا بھر میں مسلح تصادموں ، خانہ جنگیوں اور بڑی جنگوں میں کل ملا کے جتنے انسان مارے گئے ہیں ان کی مجموعی تعداد دو عالمی جنگوں میں مرنے والوں کی تعداد سے کم ازکم بیس گنا ہے۔\nایٹم بم کی عمر تو خیر اسی برس ہے۔ اگر حساب لگالیں تو پچھلے ایک ہزار برس کی جنگوں میں کم از کم ایک ارب انسان قتل ہوئے۔گیارہویں و بارہویں صدی کی منگول جنگوں میں پانچ کروڑ یعنی تب کی عالمی آبادی کا پانچ فیصد قتل ہو گیا۔صلیبی جنگوں میں پچیس سے تیس لاکھ ، برازیل ، میکسیکو اور پیرو کی ہسپانوی فتوحات میں ڈیڑھ کروڑ ، مراٹھوں اور مغلوں کی دکنی جنگوں میں تقریباً بیس لاکھ ، انقلابِ فرانس اور نپولین کی جنگوں میں کل ملا کے ستر لاکھ ، امریکی خانہ جنگی میں دس لاکھ ، پہلی عالمی جنگ میں دو سے ڈھائی کروڑ اور ووسری عالمی جنگ میں پانچ کروڑ سے زائد ، کوریا کی جنگ میں تیس لاکھ ، جنگِ ویتنام میں چالیس لاکھ ، انیس سو سڑسٹھ تا ستر نائجیریا کی خانہ جنگی میں تیس لاکھ ، کانگو کی ستائیس برس سے جاری خانہ جنگی میں پچاس لاکھ سے زائد ،سوڈان کی تین خانہ جنگیوں میں پچاس لاکھ اور سوویت افغان جنگ میں دس لاکھ انسان قتل ہوئے۔یہ سیکڑوں خونی مثالوں میں سے صرف چند ہیں۔\nمگر یہ سوچ برقرار ہے کہ بھلے روائیتی جنگوں اور اس کے براہِ راست و بلاواسطہ اثرات سے دنیا کی آدھی آبادی مر جائے لیکن ایٹمی جنگ نہ ہو۔\nاس خوف کا سبب ایٹم بم نہیں انسانی نفسیات ہے۔مثلاً ہمارے اردگرد یا خاندان میں اگر ایک آدمی قتل ہو جائے تو یہ خبر ہے۔اگر دس ایک ساتھ قتل ہو جائیں تو یہ قومی خبر ہے۔اگر ایک ہی مقام پر سو آدمی قتل ہو جائیں تو یہ عالمی خبر ہے۔\nاگر میں آپ سے کہوں کہ دنیا میں موت کے جو دس بڑے اسباب بتائے جاتے ہیں ان میں قتل اور جنگیں ہرگز شامل نہیں تو آپ کیا سوچیں گے ؟\nدنیا میں سب سے بڑا قاتل دل سے جڑے امراض اور پیچیدگیاں ہیں۔تیرہ فیصد اموات اسی کارن ہوتی ہیں ( لگ بھگ ایک کروڑ )۔موت کے باقی نو بڑے اسباب میں شوگر ، کینسر ، الزائمر ، ٹی بی اور سانس کی پیچیدگیوں سمیت تمام تر طبی وجوہات شامل ہیں۔\nانیس سو اٹھارہ کے اسپینش فلو سے دس کروڑ ، ایڈز سے گزشتہ چالیس برس میں ساڑھے چار کروڑ اور کوویڈ نائنٹین سے ساڑھے تین کروڑ اموات ریکارڈ ہوئیں۔کچھ عرصے پہلے تک بیماری سے مرنے کو بھی طبعی موت کے خانے میں رکھا جاتا تھا۔مگر آج بیشتر بیماریوں پر قابو پالیا گیا ہے ، پایا جا رہا ہے یا جلد پا لیا جائے گا۔چنانچہ اب یہ مفروضہ دفن ہو جانا چاہیے کہ بیماری سے موت بھی طبعی ہوتی ہے۔آلودہ پانی سے لگنے والی بیماریوں سے مرنے والے لاکھوں بچے آسانی سے بچائے جا سکتے ہیں۔مگر جنگوں کی ہلاکتوں کو حواس پر طاری کرنے والی ریاستیں اور شہری اسے تب مسئلہ سمجھتے ہیں جب ایک لاکھ بچے اسہال کے بجائے کسی جنگ میں ایک ساتھ یا چند ماہ میں مر جائیں۔\nآپ نے کبھی سنا کہ کرہِ ارض پر بسنے والا کوئی اور جاندار اپنی ہی نسل کشی کا مجرم ہو۔ جنگل میں جب آگ لگتی ہے یا ریگستان میں طوفان آتا ہے تو ایک نسل کے جانور دوسری نسل کو پیشگی خبردار کر دیتے ہیں۔جانور صرف بھوک مٹانے کے لیے شکار کرتے ہیں۔کسی اور نسل یا اس کے علاقے کو غلام نہیں بناتے ، اجتماعی انتقام نہیں لیتے ، جلاوطن نہیں کرتے۔اس پرامن جنگلی حیات کا صرف ایک ہی مشترکہ دشمن ہیں یعنی ہم۔اور ہمارا کوئی جانور دشمن نہیں سوائے ہمارے۔پھر بھی جانور وہ ہیں اور ہم اشرف المخلوقات۔\nانسان کی دماغی صحت کا اندازہ اس سے لگائیے کہ وہ اپنے آپ سے بچنے کے لیے وہ وہ ہتھیار بناتا ، بیچتا اور جمع کرتا ہے جن کا بالاخر وہ خود شکار ہو جاتا ہے۔اور ایسے بھی ہتھیار بناتا ہے جنھیں ایک بار استعمال کرنے کے علاوہ کبھی استعمال نہیں کر سکا۔ جیسے ایٹم بم۔بھلا ایسے ہتھیار کس کام کے جو آپ کا بیشتر پیسہ بھی کھا جائیں اور پڑے سڑتے رہیں اور ان کی حفاظت کی لاگت تیاری کے خرچے سے بھی زیادہ ہو۔ایٹمی ہتھیار دراصل وہ خنجر ہے جسے بائیں ہاتھ میں پکڑ کے مخالف کو ڈرایا جائے اور پھر دائیں ہاتھ کے روائیتی گھونسے سے اس کی دھنائی کی جائے۔\nاگر انسانوں کو واقعی کبھی نہتے اور پرامن انداز میں رہنا سیکھنا ہو تو تمام فیصلہ سازوں کو کسی اچھی جنگل یونیورسٹی میں جانوروں کے طرزِ زندگی اور ان کے جبلی تمدن کے کورس میں داخلہ لینا چاہیے۔جانوروں کو تو انسان اپنی راہ پر نہ چلا سکا۔ہو سکتا ہے جانور ہی اسے ماحول سے پرامن ہم آہنگی کے فوائد سمجھا سکیں۔\nمگر ایسا شاید کبھی ممکن نہ ہو۔کیونکہ جانور یونیورسٹی آف نیچر کے تعلیم یافتہ اور کرہِ ارض کے اصل باسی ہیں۔فطین انسان نہ صرف کامن سینس سے عاری ہے بلکہ اس کرہِ ارض کے رہن سہن کے لیے اجنبی بھی ہے۔وماعلینا الا البلاغ…\n(وسعت اللہ خان کے دیگر کالم اور مضامین پڑھنے کے لیے bbcurdu.com اورTweeter @WusatUllahKhan.پر کلک کیجیے)",
        "published_date": "Mon, 12 May 25 20:36:07 +0000",
        "source": "Express Urdu"
    },
    {
        "guid": "9e607a0680f2f427e2458311cdb993a2",
        "title": "کھانے کا ضیاع",
        "link": "https://www.express.pk/story/2761195/khanay-ka-ziyaan-2761195/",
        "image_url": "https://img.express.pk/logo/expresslogo.webp",
        "article": "خوراک ہماری بنیادی ضرورت ہے جس کے بغیر ہمارا جینا محال ہے۔ کھانا خواہ کچھ بھی ہو اور کسی بھی قسم کا کیوں نہ ہو بِن کھائے زندہ رہنا مشکل ہی نہیں بلکہ ناممکن ہے۔دنیا میں قسم قسم کے کھانے موجود ہیں اور وہاں کے لوگ انھیں شوق سے کھاتے ہیں۔\nجہاں تک ہمارے پاکستانی کھانوں کا تعلق ہے تو یہ بہت چٹ پٹے اور لذیذ ہوتے ہیں۔ ان میں قورمہ، نہاری اور پلاؤ شامل ہیں لیکن ان میں سب سے مرغوب بریانی ہے۔ یہی وجہ ہے کہ جگہ جگہ بریانی کی دکانیں کھلی ہوئی ہیں۔ایک وقت وہ بھی تھا کہ جب مغربی ممالک کے لوگ ہمارے کھانوں سے محض اس لیے اجتناب کرتے تھے کہ ان کے مصالحہ جات انھیں راس نہیں آتے تھے لیکن اب تو حال یہ ہے کہ غیر ملکوں کے لوگ بھی ان کھانوں کا لطف اٹھانے کے لیے پاکستان آتے ہیں۔\nکراچی پاکستانی کھانوں کا مرکز ہے۔ تاریخ بتاتی ہے کہ لذیذ کھانوں کو متعارف کرانے کا سہرا مغل بادشاہوں کے سر ہے۔ایک زمانہ وہ بھی تھا جب گھر سے باہر کھانے کو عیب سمجھا جاتا تھا جب کہ اب صورتحال اس کے برعکس ہے۔ کھانوں کی اتنی ورائٹی دستیاب ہے کہ جس کا کوئی شمار نہیں ہے۔ سمجھ میں نہیں آتا کہ انسان کھائے تو کیا کھائے۔ ایک پرانی کہاوت یاد آرہی ہے کہ’’ آدمی پہنے جگ بھاتا اور کھائے من بھاتا۔‘‘ کچھ لوگ زندہ رہنے کے لیے کھاتے ہیں جب کہ دوسرے پیدا ہی کھانے کے لیے ہوتے ہیں۔\nکھانوں کی لذت کا انحصار ان میں استعمال کیے جانے والے اجزائے ترکیبی پر ہے جن میں کھانے میں استعمال ہونے والا گھی یا تیل بنیادی اہمیت رکھتا ہے۔آپ نے یہ کہاوت بھی سنی ہوگی کہ گھی پکائے سالنا نام بڑی بہو کا۔ ایک زمانہ وہ بھی تھا کہ جب باورچی لوگ کھانوں میں استعمال ہونے والی اشیاء کو راز کی طرح چھپاتے تھے۔ اسی طرح سگھڑ خواتین بھی کھانا پکانے کی ترکیبوں کو اس طرح چھپاتی تھیں کہ کسی کو کانوں کان خبر بھی نہ ہو لیکن جب سے ٹیلی وژن عام ہوا ہے کوئی راز، راز نہیں رہا۔\nشادی بیاہ کی تقریبات میں ایک سے بڑھ کر ایک ڈش شامل کی جاتی ہے تا کہ لوگ خوب واہ واہ کریں۔ ادھر مہمانوں کا حال یہ ہوتا ہے کہ جیسے اس کے بعد کبھی کھانا میسر ہی نہیں آئے گا اور وہ اپنی زندگی کا آخری کھانا کھا رہے ہوں۔ نتیجہ یہ ہوتا ہے کہ وہ ضرورت سے زیادہ کھانا اپنی اپنی پلیٹوں میں نکال رہے ہوتے ہیں۔ مقابلہ بازی کی اس فضا میں ہر کوئی سبقت لے جانے کی کوشش کررہا ہوتا ہے جس کے نتیجے میں بہت سا کھانا ضایع ہوجاتا ہے جو جھوٹا ہونے کے سبب استعمال کے قابل نہیں رہتا۔ ہمارے معاشرے میں یہ برائی کم ہونے کے بجائے روز بروز زور بڑھتی جارہی ہے۔یہ صورتحال انتہائی قابلِ مذمت ہے۔\nدنیا میں اس وقت خوراک کی شدید قلت ہے۔ سوچنے کی بات یہ ہے کہ دنیا بھر میں کروڑوں لوگ دانے دانے کو ترس رہے ہیں جب کہ دوسری جانب خوراک کا بے دریغ ضیاع ہورہا ہے۔ حال ہی میں میں نے ایک ایسا منظر دیکھا جس نے میری روح کو جھنجھوڑ کر رکھ دیا اور میں نے اللہ تعالیٰ کا کروڑوں بار شکر ادا کیا کیونکہ اس نے مجھے کھانے کی بیشمار نعمتیں عطا کر رکھی ہیں۔ میں نے دیکھا کہ ایک شخص کچرے میں کھانا تلاش کر رہا تھا۔ قریب ہی ایک کتا بھی کچرے کے اُسی ڈھیر میں کھانے کا متلاشی تھا۔\nاس پر مجھے وہ واقعہ یاد آرہا ہے جب جرمنی میں کچھ پاکستانی دوست مل کر برلن کے ایک ہوٹل میں کھانا کھانے گئے اور انھوں نے کھانے کا آرڈر دیا جو کہ ان کی ضرورت سے زیادہ تھا جیسا کہ ہم لوگوں کی عادت ہے۔ انھوں نے کھانا کھایا اور باقی کھانا پلیٹ میں چھوڑ کر فارغ ہوگئے۔ اس کے بعد انھوں نے کھانے کا بل طلب کیا۔ قریب ہی ایک جرمن کھانا کھا رہا تھا اس نے یہ دیکھ کر فوراً پولیس کو اطلاع کردی۔ پولیس آفیسرنے انھیں یہ باور کرایا کہ یہ جرمنی ہے اور یہاں کھانا ضایع کرنے کو بہت سنجیدگی سے لیا جاتا ہے جس کے نتیجے میں ریستوران نے انھیں کھانا ضایع کرنے پر جرمانہ وصول کیا۔\nایک اندازے کے مطابق پاکستان میں سالانہ چالیس فی صد کھانا ضایع ہوجاتا ہے اور کسی کو احساس ہی نہیں ہوتا کہ یہ کیا ہورہا ہے۔ ہمارے یہاں غربت کا یہ عالم ہے کہ ایک طرف لوگ بھوکوں مر رہے ہیں اور دوسری جانب کھانے کی ایک بہت بڑی مقدار ضایع ہورہی ہے۔ 2024 میں % 25.3 پاکستانی خطے غربت سے نیچے زندگی گزار رہے تھے جو کہ اس سے گزشتہ سال کے مقابلہ میں پورے % 7 اضافہ ہے۔ اقوامِ متحدہ کی فوڈ ویسٹ انڈیکس رپورٹ خوراک کے عالمی بحران کی نشاندہی کرتی ہے جس کے مطابق ایک ٹرلین ڈالر کھانا سالانہ ضایع کیا جاتا ہے اور اس کے نتیجے میں تقریباً 800 ملین افراد بھوک کا شکار ہیں۔\nپاکستان میں ہوٹلوں اور ریستورانوں میں کھانا ضایع ہونا ایک عام سی بات ہے خصوصاً بوفے میں جس میں لوگ اپنی بھوک سے زیادہ کھانا نکال لیتے ہیں۔ ہمارے یہاں یہ تاثر عام ہے کہ ضرورت سے زیادہ کھانا مہمان نوازی میں شمار ہوتا ہے۔ بدقسمتی سے ہمارے معاشرے میں کھانے کی مقدار کو سخاوت سے تعبیر کیا جاتا ہے چناچہ میزبان کو تنقید سے بچنے کے لیے زیادہ کھانا پکانا پڑتا ہے۔اس کے علاوہ ہمارے یہاں لوگوں میں خوراک کے ضیاع کے ماحول اور معاشرے پر اس کے اثرات کے بارے میں آگاہی نہ ہونے کے برابر ہے۔\nسوئیڈن اور جرمنی جیسے ممالک میں اسکول کے بچوں کو شروع ہی سے کھانا ضایع نہ کرنے کی تربیت دی جاتی ہے جسے عوامی مہم کے ذریعہ لاگو کیا جاتا ہے تا کہ عوام الناس میں خوراک کے ضیاع کے ماحولیاتی اثرات کے بارے میں آگاہی پیدا ہو سکے۔ سوئیڈن میں‘‘زیرو ویسٹ’’اقدام کا مقصد بچے ہوئے کھانے کو دوبارہ قابلِ استعمال بنانا ہے جس کی وجہ سے سوئیڈن کا شمار دنیا کے سب سے کم خوراک ضایع کرنے والے ممالک میں ہوتا ہے۔ فرانس میں سوپر مارکیٹس کو غیر فروخت شدہ خوراک کو عطیہ کرنے کی ہدایت ہے جب کہ اٹلی میں خوراک عطیہ کرنے پر ٹیکس پر رعایت ہے۔\nجاپان میں شادیوں میں میزبان اپنے مہمانوں کو کھانا ایک مخصوص مقدار میں پیش کرتے ہیں اور بچے ہوئے کھانے کو ضایع کرنے کے بجائے تعظیماً اس کا‘‘ To-go box’’بنا کر تقسیم کرتے ہیں۔\nقرآن کریم کی سورت الاعراف میں رزق کے ضیاع کے بارے میں اللہ تعالیٰ کے بڑے واضح احکامات ہیں کہ‘‘کھاؤ اور پیو اور حد سے نہ بڑھو بیشک وہ حد سے بڑھنے والوں کو پسند نہیں فرماتا۔‘‘افسوس کا مقام یہ ہے کہ ہم ان احکامات پر عمل نہیں کرتے۔\nایک طرف خوراک کی قلت ہے اور دوسری طرف اتنی فراوانی کے باوجود اس کا ضیاع عام ہے، اگر ہمیں ایک دن بھی فاقہ کرنا پڑے یا بھوکا رہنا پڑے تو ہمیں لگ پتا جائے۔ اب یہ ہم پر ہے کہ کھانا ضایع کریں یا کسی بھوکے کو کھلائیں؟",
        "published_date": "Mon, 12 May 25 20:36:06 +0000",
        "source": "Express Urdu"
    },
    {
        "guid": "bc27bfac44a2551c25b4c3f9645ca572",
        "title": "سیز فائر کی کہانی",
        "link": "https://www.express.pk/story/2761194/ceasefire-ki-kahani-2761194/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان سیز فائر ہو گیا ہے۔ سیز فائرکا کریڈٹ امریکی صدر ڈونلڈ ٹرمپ لے رہے ہیں۔ ان کے ساتھ ان کی ٹیم جس میں سیکریٹری خارجہ اور نائب صدر شامل ہیں وہ بھی اس سیز فائزکا کریڈٹ لے رہے ہیں۔ لیکن سب جاننا چاہتے ہیں کہ اس سیز فائر کی کہانی کیا ہے۔\nعجیب صورتحال ہے کہ بھارت کہتا ہے کہ اس نے تو امریکیوں کو سیز فائر کے لیے کہا ہی نہیں۔ اس نے تو امریکیوں سے بات ہی نہیں کی ہے۔ جب کہ پاکستان کہتا ہے کہ اس نے سیز فائر کی کوئی درخواست بھارت کو نہیں کی ہے۔ اس لیے سیز فائر کی کہانی ایسی ہے کہ یہ سیز فائر ہے بھی اور اس کو دونوں فریقین مان بھی رہے ہیں۔ لیکن کیسے ہوا، پر اختلاف ہے۔\nسب سے پہلے یہ بات تو واضح ہے کہ پاکستان کو امریکا کی ثالثی پر کوئی اعتراض نہیں۔ بلکہ پاکستان کو تو دنیا کے کسی ملک کی ثالثی پر بھی اعتراض نہیں ہے۔ ہم نے تقریباً دنیا کے تمام بڑے ممالک جو ثالثی کا کردارادا کر سکتے تھے انھیں جنگ روکنے اور ثالثی کے لیے کہا۔ پاکستان پہلگام کے واقعہ کی غیر جانبدارانہ اور کسی عالمی ایجنسی سے تحقیقات کے لیے بھی تیار تھا۔\nہم جس کو بھی جنگ روکنے کے لیے کہہ رہے تھے ساتھ غیر جانبدارانہ تحقیقات کی بات بھی کر رہے تھے۔ ہمارا سادہ بیانیہ تھا کہ پہلے تحقیقات کر لیں، اگر تحقیقات میں کچھ ثابت ہو تو جنگ کر لیں۔ تحقیقات سے پہلے جنگ کیسے ممکن ہے۔ لیکن بھارت کسی بھی ملک کی ثالثی قبول کرنے کے لیے تیار نہیں تھا۔ وہ جنگ کے لیے تیار تھا۔\nاسی لیے آپ دیکھیں کہ جنگ سے پہلے امریکا نے اس معاملے سے خود کو الگ کر لیا تھا۔ وہی امریکا جو اب ثالثی کا کریڈٹ لے رہا ہے۔ جنگ سے پہلے امریکی صدر اور نائب صدر دونوں کہہ رہے تھے کہ اگر دونوں ملک لڑتے ہیں تو ہم کیا کریں ۔\nیہ دونوں ملک صدیوں سے لڑ رہے ہیں۔ نائب صدر نے تو کہا کہ یہ امریکا کا کام نہیں کہ دونوں ممالک کے درمیان جنگ روکے۔ اگر دونوں لڑنا چاہتے ہیں تو لڑیں۔ یہ بھارتی لائن تھی۔ بھارت نے امریکا کو کہا کہ وہ لڑنا چاہتا ہے۔ اس لیے اسے کسی بھی قسم کی ثالثی قبول نہیں۔ جب بھارت کو ثالثی قبول ہی نہیں تھی تو اکیلے پاکستان کے ثالثی ماننے سے تو ثالثی نہیں ہونی تھی۔ اس لیے امریکا نے جنگ شروع ہونے سے پہلے ہی خود کو الگ کر لیا تھا۔\nسعودی عرب اور ایران نے کوشش کی لیکن وہ کامیاب نہیں رہی۔ سعودی وزیر پاکستان سے گئے اور لڑائی شروع ہو گئی تھی۔ ایرانی وزیر خارجہ کے دورے بھی کوئی کامیاب نہیں رہے تھے۔ اس لیے ہمیں یہ یاد رکھنا چاہیے کہ یہ وہی امریکا ہے جو پہلے ثالثی کروانے کو تیار نہیں تھا۔ اب کریڈٹ لے رہا ہے۔\nلہٰذا صاف بات ہے کہ بھارت نے ہی امریکا کو اشارہ دیا کہ وہ ثالثی کے لیے تیار ہے اور بھارت کے ثالثی پر تیار ہونے کے بعد ہی امریکا نے پاکستان سے بات کی تھی۔ اس لیے یہ بات کوئی راز نہیں کہ پہلے بھارت نے ہی امریکا کو ثالثی سے روکا ہوا تھا اور پھر بھارت نے ہی امریکا سے ثالثی کی درخواست کی۔\nحالانکہ بھارت نے آئی ایم ایف میں پاکستان کے قرض کی قسط رکوانے کی بہت کوشش کی۔ بھارتی نمایندہ نے آئی ایم ایف کے بورڈ اجلاس سے بائیکاٹ بھی کیا۔لیکن امریکا سمیت تمام ممالک نے پاکستان کے حق میں ووٹ دیا۔ اس لیے سمجھیں بھارت امریکا سے خوش نہیں ہوگا کہ اس نے جنگ کے دوران آئی ایم ایف میں پاکستان کے قرض کی منظوری کے حق میں ووٹ دیا۔ ایسے میں بھارت کا پھر امریکا کو ثالثی اور سیز فائر کے لیے کہنا ۔ اس بات کا ثبوت ہے کہ بھارت جنگ بند کرنا چاہتا تھا۔ وہ اب مزید جنگ کا متحمل نہیں تھا۔ اسے اندازہ ہوگیا تھا کہ معاملات اس کے ہاتھ سے نکل گئے ہیں۔\nاب تک جو خبریں سامنے آئی ہیں۔ پہلے امریکا کو جنگ سے الگ کرنے کے لیے بھی بھارت نے امریکی نائب صدر جے ڈی وینس کو استعمال کیا تھا۔کیونکہ وہ پہلگام کے واقعہ کے وقت بھارت میں تھے۔ اور بعد میں سیز فائر کے لیے بھی بھارت نے امریکی نائب صدر سے ہی رابطہ کیا تھا۔ بہرحال اب بھارت امریکا کے کسی بھی قسم کے کردار کو ماننے کے لیے تیار ہی نہیں۔ بھارت کہہ رہا ہے کہ سیز فائر میں کوئی امریکی کردار نہیں یہ تو پاکستان نے سیز فائر کی درخواست کی جس کو بھارت نے قبول کر لیا ہے۔ بات اگر پاکستان اور بھارت کے درمیان ہوئی ہوتی تو سب سے پہلے سیز فائر کی خبر امریکا سے کیسے آگئی۔ لیکن بھارت اور بالخصوص نریندر مودی اس وقت بھارت میں شدید مشکل میں ہیں۔ اس لیے سیز فائر پر بار بار موقف بدل رہے ہیں۔\nبھارت کی فوجی کمان نے جو پریس بریفنگ کی ہے۔ اس میں یہی کہا گیا ہے کہ پاکستان کے ڈی جی ایم او کی درخواست پر سیز فائر کیا گیا ہے۔ لیکن یہاں بھارت نے یہ تسلیم کیا ہے کہ سات مئی کو پہلے بھارت نے اپنے ڈی جی ایم او کے ذریعہ پاکستان کو سیز فائر کا پیغام بھجوایا تھا۔ لیکن پاکستان نے اس پیغام کے جواب میں کہا تھا کہ ہم واپس اسٹرائیک کرنے کا ارادہ رکھتے ہیں۔\nیہ اس وقت کی بات ہے جب بھارت نے مریدکے اور بہاولپور پر حملہ کیا تھا۔ حالانکہ پاکستان نے بھارت کے جنگی جہاز گرا لیے تھے۔ لیکن پاکستان نے تب بھارت کی سیز فائر کی درخواست کا کوئی جواب نہیں دیا تھا۔ یہ بات بھارتی فوجی قیادت نے اپنی پریس بریفنگ میں کہی ہے کہ پہلے انھوں نے سیز فائر کی درخواست بھیجی تھی لیکن پاکستان نے قبول نہیں کی۔ بھارت کا موقف ہے کہ سیز فائر کی جو درخواست پاکستان نے سات آٹھ مئی کو مسترد کر دی تھی۔\nوہ پاکستان نے 11مئی کی شام قبول کر لی۔ پاکستان کا موقف ہے کہ ہمارے پاس ان کی سیز فائر کی درخواست کافی دن سے موجود تھی۔ ہم مان نہیں رہے تھے۔ پھر جب ہم نے واپس اسٹرائیک مکمل کر لی تو ہم مان گئے۔ لیکن پہلے بھارت نے درخواست کی تھی۔ بھارت اپنی پہلے والی درخواست مانتا ہے۔ لیکن کہتا ہے کہ 11مئی کو کوئی درخواست نہیں کی۔\nیقیناً سادہ بات ہے جب بھارت نے امریکا کو سیز فائر کے لیے کہا تو سچا بننے کے لیے یہ بھی کہا ہوگا کہ ہم نے تو پہلے دن ہی سیز فائر کی درخواست بھیجی تھی پاکستان نہیں ما ن رہا۔ آپ پاکستان کو سیز فائر پر منائیں۔ جب امریکا اور پاکستان کے درمیان سیز فائر پر بات طے ہوگئی ہوگی۔ تو امریکا نے پاکستان سے کہا ہوگا کہ آپ کے پاس بھارت کی جانب سے سیز فائر کی درخواست زیر التوا ہے اسے قبول کر لیں۔ پاکستان نے قبول کر کے بھارت کو اطلاع کر دی۔ لیکن اس میں بھارت کا یہی خیال ہوگا کہ امریکا سیز فائر میں اپنا کردار خفیہ ہی رکھے گا۔ لیکن شاید بھارت کو اندازہ نہیں تھا کہ امریکا پاکستان اور بھارت کے سیز فائر کے اعلان سے پہلے خود اعلان کر دے گا۔ اور دنیا کوپتہ چل جائے گا کہ امریکا نے سیز فائر کروایا ہے۔\nامریکا کی جانب سے پہلے سیز فائر کے اعلان اور بعد میں ڈولنڈ ٹرمپ کے دوسرے ٹوئٹ نے بھارت میں نریدر مودی کی حکومت کی پوزیشن بہت خراب کر دی ہے۔ ٹرمپ نے کشمیر پر بھی ثالثی کی پیشکش کی ہے۔ جو بھی مودی کے لیے سیاسی موت سے کم نہیں۔ اسی لیے ایک طرف پاکستان امریکا کا شکریہ ادا کر رہا ہے۔ دوسری طرف بھارت جس نے امریکا کو سیز فائر کی درخواست کی ہے وہ شکریہ بھی نہیں ادا کر پا رہا ہے۔ بلکہ یہ صفائیاں دے رہا ہے کہ اس نے سیز فائر کی درخواست نہیں کی۔",
        "published_date": "Mon, 12 May 25 20:36:06 +0000",
        "source": "Express Urdu"
    },
    {
        "guid": "20b73aa1c9383fa1dad4a47132c6223f",
        "title": "جنگ کے بعد کے امکانات",
        "link": "https://www.express.pk/story/2761193/jang-ke-baad-ke-imkanaat-2761193/",
        "image_url": "https://img.express.pk/logo/expresslogo.webp",
        "article": "امریکا کی مداخلت کے سبب پاکستان اور بھارت کے درمیان ایک بڑی جنگ کا خطرہ ٹل گیا ہے جو یقیناً ان دونوں ملکوں کے ساتھ ساتھ خطے سمیت عالمی سیاست کے لیے اچھی خبر ہے۔ اگر کچھ اور دن جنگ جاری رہتی تو اس کے خطرناک رجحانات سامنے آتے جو دونوں ملکوں سمیت عالمی دنیا اور خطے کے لیے نئی مشکلات کو پیدا کرنے کا سبب بن سکتے تھے۔\nامریکی صدرڈونلڈ ٹرمپ کی جنگ بندی کی کوشش نے پاکستان و بھارت یعنی ایٹمی ممالک کو ایک بڑے جنگی بحران سے نکلنے میں مدد دی ہے۔ویسے بھی جنگیں مسائل کا حل نہیں ہوتیں اور یہ عمل حالات کو نہ صرف بگاڑنے کا سبب بنتا ہے بلکہ اس کے نتیجے میں ریاستیں تباہی کا منظر پیش کرتی ہیں۔سوال یہ پیدا ہوتا ہے کہ پہلگام واقعہ کو بنیاد بنا کر پاکستان پر جنگ کو مسلط کرنے سے بھارت کو کیا کچھ حاصل ہوا۔\nاس حالیہ تنازعہ اور جنگی ماحول نے بھارت کو سیاسی، معاشی، انتظامی، سفارتی اور دفاعی محاذ میں پسپائی پر لا کھڑا کر دیا ہے۔بھارت کے بارے میں یہ جو ایک عمومی تصور تھا کہ وہ ایک بڑی طاقت ہے اور اس سے مقابلہ کرنا پاکستان کے لیے آسان نہیں ہوگا، غلط ثابت ہوا۔خود امریکا سمیت جو عالمی طاقتیں بھارت کو چین کے مقابلے میں کھڑا کرنے کی خواہش مند تھیں ان کو بھی بھارت کی پسپائی پر کافی شرمندہ ہونا پڑا۔ ان عالمی سطح کی قوتوں کو اندازہ ہوا کہ بھارت کی جنگی صلاحیتیں وہ نہیں جو وہ ہمیں دکھاتا رہا ہے۔\nبھارت کے مقابلے میں پاکستان نے ان حالات میں نہ صرف زیادہ صبر و تحمل اور بردباری کا مظاہرہ کیا بلکہ اپنے عمل سے ہر شعبے میں بھارت کے مقابلے میں اپنی برتری بھی ثابت کی۔اسی طرح بھارت جو اس خطے میں ایک بڑے ملک کے طور پر اپنی سیاسی برتری قائم کرنا چاہتا تھا اس کو بھی شدید دھچکا لگا ہے۔بھارت کی پاکستان کے خلاف اس کی مہم جوئی نے اس کا داخلی مقدمہ اور سفارت کاری کے محاذ کو کمزور کردیا ہے اور بھارت آسانی سے اس پسپائی سے باہر نہیں نکل سکے گا۔ بھارت کے اس ایڈونچر نے عالمی دنیا میں پاکستانی ساکھ کو بہت بہتر بنایا ہے اور بھارت سمیت عالمی دنیا نے پاکستانی صلاحیتوں پر جو غلط اندازے لگائے ہوئے تھے، ان کی شکست پاکستان کے لیے ایک مثبت پہلو ہے۔\nایک سوال یہ بھی پیدا ہوتا ہے کہ امریکا نے پاکستان اور بھارت کی جنگ بندی میں جو کردار ادا کیا ہے وہ کیا مشروط تھا یا غیر مشروط یا کن شرائط پر امریکا نے دونوں ملکوں کے درمیان ثالثی کا کردار ادا کیا ہے۔ بنیادی سوال یہ ہے کہ کیا اس جنگ بندی کے نتیجے میں پاکستان اور بھارت کے درمیان کوئی با مقصد مذاکرات ممکن ہو سکیں گے ۔ کیا یہ مذاکرات پاکستان اور بھارت مل کر ہی کریں گے یا اس میں امریکا سمیت کسی اور ملک کا ثالثی کا کردار ہوگا۔\nیہ طے ہونا بھی باقی ہے کہ مذاکرات کب اور کہاں ہوں گے اور اس کا ایجنڈا کیا ہوگا اور یہ ایجنڈا کون طے کرے گا۔امریکی صدر ڈونلڈ ٹرمپ نے اس خواہش کا بھی اظہار کیا ہے کہ وہ پاکستان اور بھارت کے درمیان کشمیر کے مسئلے کے حل میں بھی ثالثی کا کردار ادا کرنا چاہتے ہیں۔ خدشہ یہ ہے کہ جنگ بندی کے باوجود اگر دونوں ملکوں کے درمیان بامعنی مذاکرات نہیں ہوتے تو پھر پاکستان اور بھارت کے درمیان تعلقات کی بحالی محض ایک خواب بن کر رہ جائے گا۔\nنریندر مودی کو حالیہ مہم جوئی میں جس سبکی کا سامنا کرنا پڑا ہے اس سے وہ آسانی سے باہر نہیں نکل سکیں گے۔اگر وہ مذاکرات کا راستہ اختیار کرتے ہیں اور پاکستان کی طرف دوستی کا ہاتھ بڑھاتے ہیں تو اس سے بھارت میں موجود آر ایس ایس اور انتہا پسند ہندو مودی کی مخالفت میں سامنے آجائیں گے اور اس کا فائدہ کانگریس کو ہوگا۔\nاس لیے نریندر مودی کے پاس پاکستان مخالف کارڈ ہی ایسا کارڈ ہے جس سے ان کی سیاست آگے بڑھ سکتی ہے۔مودی کی مقبولیت کا اس حالیہ مہم جوئی کے نتیجے میں درست اندازہ آنے والے چند ماہ میں بہار سمیت دیگر ریاستوں میں ہونے والے انتخابات ہیں اور اس انتخابی مہم میں وہ پاکستان کی ہر صورت مخالفت کاکارڈ ضرور کھیلیں گے ۔اگر وہ یہ انتخابات جیتنے میں کامیاب ہو گئے تو مودی کی سیاسی بحالی ممکن ہوگی۔\nنریندر مودی کی حکومت کیونکہ اتحادی جماعتوں کی مرہون منت ہے اور فوری طور پر اتحادی بھی انھیں چھوڑنے سے گریز کریں گے اور دیکھیں گے کہ آنے والے ریاستی انتخابات میں مودی کہاں کھڑے ہوں گے اور ان نتائج کی بنیاد پر ان کے اتحادی اپنے سیاسی مستقبل کا فیصلہ کر سکتے ہیں۔اہم بات یہ ہے کہ اگر دونوں ملکوں کے درمیان مذاکرات کا راستہ کھلتا ہے تو پاکستان اور بھارت اپنے اپنے ایجنڈے پر زور دیں گے اور دیکھنا ہو گا کہ اس پر عالمی برادری کا رد عمل کیا ہوتا ہے۔\nاس بات کے امکان کو بھی مسترد نہیں کیا جا سکتا کہ نریندر مودی کی حکومت اس سیاسی سبکی کے بعد پاکستان میں پہلے سے جاری اپنی پراکسی وار بلوچستان اور خیبر پختون خواہ میں جاری رکھے گی تاکہ پاکستان کے داخلی حالات میں عدم استحکام یا دہشت گردی کو برقرار رکھے۔بھارت کوشش کرے گا افغانستان کے معاملے میں بھی وہ افغان طالبان کے ساتھ کھڑا ہو اور ان کو اور ٹی ٹی پی کو پاکستان کی مخالفت میں بطور ہتھیار استعمال کرے۔\nاس حالیہ مہم جوئی میں بھارت کو ایک نقصان یہ ہوا ہے کہ مسئلہ کشمیر ایک بار پھر ابھر کر سامنے آیا ہے اور کئی عالمی اداروں سمیت اہم ملکوں نے اس امر کی نشاندہی کی ہے کہ پاکستان اور بھارت کے درمیان تعلقات کی بہتری اس وقت تک ممکن نہیں جب تک کہ مسئلہ کشمیر کا پرامن اور دو طرفہ حل سامنے نہیں آجاتا۔بھارت کے لیے یہ بھی بڑا سیاسی دھچکا ہے کہ اس حالیہ مہم جوئی میں امریکی صدر ڈونلڈ ٹرمپ نے مسئلہ کشمیر پر اس کے حل پر زور دیا اور اپنی ثالثی کی پیشکش کی ہے۔\nبھارت کے لیے بہت مشکل ہے کہ وہ مسئلہ کشمیر کو مذاکرات کا ایجنڈا بنائے اور اس پر وہ عالمی قوتوں کا دباؤ بھی آسانی سے قبول نہیں کرے گا۔اس لیے پاکستان کو اب بھی بھارت کے ایجنڈا سے خبردار رہنا ہوگا کیونکہ مودی حکومت پاکستان کو مشکلات میں رکھنے کا ایجنڈا رکھتی ہے۔",
        "published_date": "Mon, 12 May 25 20:36:04 +0000",
        "source": "Express Urdu"
    },
    {
        "guid": "92fb7c70bcff9121e4bc82b5949690ca",
        "title": "ٹرمپ کی مسئلہ کشمیر پر ثالثی",
        "link": "https://www.express.pk/story/2761192/trump-ki-masla-kashmir-par-saalsi-2761192/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے مسئلہ کشمیر کے حل میں تعاون کی پیشکش کرتے ہوئے کہا کہ وہ پاکستان اور بھارت کے ساتھ مل کر دیکھیں گے کہ کیا کشمیر کے تنازع کا کوئی حل نکالا جاسکتا ہے۔ دوسری جانب وزیراعظم شہباز شریف نے صدر ٹرمپ کی قیادت، عالمی امن کے لیے وابستگی اور جنوبی ایشیا میں دیرپا امن کے قیام میں اہم کردار ادا کرنے کے لیے ان کی انتہائی قیمتی پیشکش پر اظہار تشکر کیا ہے۔\n بلاشبہ امریکی صدر کا حالیہ بیان پاکستان کی سفارتی سطح پر بڑی کامیابی ہے۔ امریکی صدر کے بیان کے بعد کشمیر کا معاملہ پھر سے عالمی توجہ کا مرکز بن گیا ہے اور اس کو اجاگر کرنا پاکستان کے لیے اہم پیشرفت ہے۔ ٹرمپ نے یقیناً سوچ سمجھ کر یہ پیشکش کی ہے اور اس بیان کے بھارتی رد عمل کا بھی انھیں خوب اندازہ ہوگا کہ مودی کشمیر کا ذکر کرنے پر جلنے لگتے ہیں، کشمیر مودی کے لیے نو گو ایریا ہے۔\nصدر ڈونلڈ ٹرمپ دنیا میں موجود تنازعات اور خاص طور پر مسئلہ کشمیر سمیت تمام مسائل حل کرنے کی صلاحیت رکھتے ہیں، وہ معاملات حل کرنے کی غیر معمولی مہارت رکھتے ہیں، اگر سنجیدگی سے دیکھا جائے تو ٹرمپ نے کوئی دیو مالائی گفتگو نہیں کی، وہ سیاست کے امکانات کے وسیع تر تناظر میں بات کررہے ہیں۔\nجنوبی ایشیا میں امن و استحکام مسئلہ کشمیر کے حل سے جڑا ہوا ہے، خطے کو جس مسئلے نے فلیش پوائنٹ بنایا ہے وہ مقبوضہ جموں و کشمیر کی اندوہناک صورتحال ہے، علاقائی سیاست، عسکری حرکیات اور ایٹمی صلاحیت کے حامل پڑوسیوں کے مابین امن، معمول کے تعلقات کی بحالی، سفارت گری اور تجارت ممکن ہی نہیں جب تک عالمی قوتیں کشمیر کا مسئلہ حل کرنے پر راضی نہیں ہو جاتیں۔ خطے کے اس درد کی دوا ان ہی بالا دست طاقتوں کے پاس ہے جنھوں نے اپنے مفادات کی جنگ میں کشمیر کو فراموش کیا ہے مگر اس بار معاملہ کچھ اور ہے۔\n بھارتی وزیر اعظم مودی کے تمام بیانات جو انڈس واٹر ٹریٹی کے بارے میں ہیں یہ بات بالکل واضح کرتے ہیں کہ ہندوستان اس معاہدے کو ہر صورت ختم کرنا چاہتا ہے۔ ایسا لگتا ہے کہ موجودہ سیز فائر جس کے لیے ہندوستان کے محکمہ خارجہ نے ’’ سیز فائر یا جنگ بندی‘‘ کا لفظ ابھی تک استعمال نہیں کیا ہے۔ یہ سیز فائر کسی بڑے طوفان کے آنے سے پہلے چھا جانیوالی خاموشی کی سی صورتحال کا غماز ہے۔ پاکستان کسی بھی صورت یہ نہیں چاہے گا کہ انڈس واٹر ٹریٹی کو ہندوستان یکطرفہ طور پہ توڑ دے یا اس کے تحت پاکستان کے خلاف دریائی پانی کی دہشت گردی کرتا رہے۔\nہندوستان اس تمام 22 اپریل و ما بعد کی صورتحال کو سیاسی طور پر انڈس واٹر ٹریٹی کو ختم کرنے کے لیے استعمال کر نا چاہتا ہے، وہ سندھ طاس معاہدے کا از سر نو جائزہ لینے کے نام پر سیاسی طور پر پاکستان کے خلاف استعمال کرنا چاہتا ہے۔ 1949 پاکستان انڈیا جنگ بندی معاہدہ اقوام متحدہ، تاشقند معاہدہ 1966 روس، رن آف کچھ بین الاقوامی ثالثی 1968، 2002میں محاذ آرائی کو کنٹرول کرنے میں امریکی کردار، شملہ معاہدے 1972کے دستخط کرانے میں روس اور امریکا کی جانب سے دباؤ۔\nیہ تمام چند مثالیں ہیں کہ انڈیا اور پاکستان اپنے معاملات کو کسی بھی صورت نہیں سنبھال سکتے۔ آج اس انڈیا پاکستان محاذ آرائی کو ختم کرانے میں امریکا، سعودی عرب، یو اے ای، قطر، ایران، آذربائیجان، برطانیہ و چائنہ اور دیگر دوست ملکوں کی کوششیں اس جانب اشارہ کرتی ہیں کہ اگر انڈس واٹر ٹریٹی پر 10 مئی کا یہ سیز فائر ختم ہو جاتا ہے تو ان قوتوں کو ایک بار پھر آگے آنا پڑے گا اور پاکستان اور انڈیا کو مذاکرات کی ٹیبل پر آمنے سامنے بٹھانا ہوگا۔\nہندوستان کے مسلسل پاکستان کے اندر ڈرون اور میزائل حملوں نے پاکستان کو مجبور کر دیا کہ وہ ہندوستان کے آپریشن سیندور کے جواب میں اپنا آپریشن بنیان مرصوص شروع کرے۔ یہ آپریشن علی الصبح 10 مئی کو شروع ہوا اور دوپہر ہونے تک ہندوستان کی فوجی و ٹیکنالوجی برتری کے سارے بتوں کو زمین بوس کر چکا تھا۔ پاکستان کی شدید فوجی کارروائی نے بھارتی قیادت کو مجبور کر دیا کہ وہ امریکی قیادت سے رابطہ کر کے جنگی صورتحال کو روکنے کے لیے بات کرے۔\nاگرچہ سعودی، ایرانی، اماراتی اور قطری سفارت کار اور کچھ مغربی ملکوں کے ساتھ ساتھ چین و برطانیہ کے سفارت کار بھی پاکستان انڈیا کے درمیان اس فوجی کشیدگی کو کم کرانے کی کوششوں میں یکم مئی کے بعد سے مصروف تھے، لیکن انڈیا کے میڈیا کے قائم کردہ طاقت کے گھمنڈ اور مودی حکومت کی سیاسی سوچ نے اس بات چیت کو اور ثالثی کی کوششوں کو ہندوستان کے فیصلہ سازوں کی سوچ سے کافی دور رکھا ہوا تھا۔ آپریشن بنیان مرصوص شروع ہونے کے چند گھنٹوں میں بھارتی حکومت کو گھٹنے ٹیکنے پر مجبور کردیا اور اس کا نتیجہ یہ ہوا کہ امریکی صدر ٹرمپ، نائب صدر جے ڈی وینس اور سیکریٹری خارجہ امور مارکو روبیو نے درمیان میں کود کر دونوں ملکوں کو فائر بندی پر رضامند کیا۔\nاس پس منظر میں پاکستان کی فوجی اور سفارتی برتری اور پاکستان کے سرکاری وغیرہ سرکاری میڈیا اور پاکستانی قوم کے پرامن زمانے سے زیادہ جنگ کے دوران پرامن و متحد رہنا واضح کرتا ہے کہ پاکستان کی صرف ایک دن میں چند گھنٹوں کی مربوط اور مضبوط فوجی کارروائی نے پاکستان کو بین الاقوامی طور پر مضبوط اقوام میں دوبارہ لا کھڑا کیا ہے۔\nاگرچہ ابھی اس کے معاشی اثرات کا پاکستان کی معیشت پر سامنے آنا باقی ہے لیکن اصل بات جو حکومت پاکستان کو بہت ہی زیادہ سنجیدگی سے لینا چاہیے وہ اس تمام کشیدگی کا سیاسی پہلو ہے۔ آج اس قومی ایمرجنسی کے وقت میں فوری طور پر طے ہو گیا ہے کہ چینی اسلحہ اور فوجی ساز و سامان مغرب اور امریکا سے کہیں اعلیٰ درجے کا ہے، پاکستان کی فضائیہ دنیا کی سب سے اعلیٰ تربیت یافتہ فورس ہے۔\n پاکستان کا سفارت کاری کا شعبہ برد بار، سمجھدار اور کسی بھی صورت ہندوستان سے کمزور نہیں ہے۔ پاکستان کا میڈیا کچھ کمزوریوں کے باوجود سنجیدہ اور حقیقت پر مبنی رپورٹنگ ایسے مشکل حالات میں بھی کر سکتا ہے۔ معاشی مشکلات کے باوجود قوم ایک ہے۔ لیکن اگر کچھ طے نہیں ہوتا نظر آرہا ہے تو وہ اس کشیدگی کے سیاسی مضمرات اور اثرات ہیں۔ ابھی تک اس بات کا تعین نہیں ہو سکا کہ سیز فائر کو کہاں تک لے جایا جا سکتا ہے۔\nبین الاقوامی برادری کا نقطہ نظر تنازعہ کی رفتار اور ممکنہ حل کے لیے اہم مضمرات کا حامل ہو سکتا ہے۔ اب فیصلہ عالمی قوتیں کریں گی دنیا کو امن کا گہوارہ بنانا ہے یا سب اصول بالائے طاق رکھنا ہے اگر اقوام عالم نے انصاف کا دامن نہ تھاما تو پھر مشکلات میں اضافہ ہوگا۔جوہری ہتھیاروں کی موجودگی اور ان کے استعمال کی صلاحیت عالمی سلامتی کے لیے مستقل خطرہ ہے۔\nدہشت گرد تنظیمیں عالمی استحکام اور سلامتی کے لیے مسلسل خطرہ ہیں۔ معاشی عدم استحکام اور عدم مساوات سماجی بدامنی اور تنازعات میں حصہ ڈال سکتے ہیں۔ عالمی ادارے اور بین الاقوامی تعاون تنازعات کو کم کرنے اور مشترکہ چیلنجوں سے نمٹنے میں مدد کر سکتے ہیں۔ سفارتی کوششیں تنازعات کو پرامن طریقے سے حل کرسکتی ہیں اور تناؤ کو کم کرسکتی ہیں۔ اقوام کے درمیان اقتصادی باہمی انحصار تعاون کو فروغ دے سکتا ہے اور تصادم کے امکانات کو کم کر سکتا ہے۔ تکنیکی ترقی مواصلات، تعاون، اور تنازعات کے حل کو بہتر بنا سکتی ہے۔\nجنگ کا پھیلنا اکثر غیر متوقع ہوتا ہے، اور غیر متوقع واقعات کشیدگی کو بڑھا سکتے ہیں۔ تاریخ نے ثابت کیا ہے کہ بظاہر معمولی واقعات بھی بڑے تنازعات کو جنم دے سکتے ہیں۔ اقوام کے درمیان موجودہ تناؤ، خاص طور پر جوہری صلاحیتوں کے حامل، تنازعات کے خطرے کو بڑھاتے ہیں۔ دنیا چیلنجوں سے نمٹنے اور امن کو فروغ دینے کے لیے بھی اقدامات کر رہی ہے۔\nجنگ کا امکان موجود ہے، لیکن یقین کے ساتھ اس کی پیش گوئی کرنا ناممکن ہے۔ جاری سفارتی کوششیں، بین الاقوامی تعاون، اور امن کے عزم سے تنازعات کے خطرے کو کم کرنے میں مدد مل سکتی ہے۔ امریکا کو اس حقیقت کا ادراک کرنا ہوگا کہ مسئلہ کشمیر کی گیند تاریخ اور لمحہ موجود کی عالمی سیاست کے کورٹ میں ہے۔ مسئلہ کشمیر کے ممکنہ حل کو ٹرمپ کی کوششوں سے نتھی کر کے بڑی پیش رفت کی ہے ان کی معروضات میں غور و فکر کا کافی سامان موجود ہے۔\nحالیہ دنوں میں پاکستان اور بھارت کے درمیان کشیدگی بڑھی ہے، تاہم نئی امریکی انتظامیہ مسئلہ کشمیر کے حل کے لیے سنجیدہ ہے، خطے میں استحکام کے لیے جوہری ممالک کے درمیان معاملات حل ہونے چاہئیں۔ کشمیر شعلہ جوالہ بن چکا ہے، مودی حکومت کی سیکولر ازم برہنہ ہے، کشمیر امریکی نو منتخب صدر ڈونلڈ ٹرمپ کے لیے ٹیسٹ کیس ہے، ثالثی ناگزیر ہے۔ا1ھ",
        "published_date": "Mon, 12 May 25 20:26:56 +0000",
        "source": "Express Urdu"
    },
    {
        "guid": "e8642386dde13998e2a893c7eef68bd2",
        "title": "کراچی: نارتھ کراچی میں فائرنگ سے دو افراد زخمی",
        "link": "https://www.express.pk/story/2761191/north-karachi-firing-2761191/",
        "image_url": "https://img.express.pk/logo/expresslogo.webp",
        "article": "نارتھ کراچی سیکٹر فائیو اے ٹو میں فائرنگ سے دو افراد زخمی ہوگئے جنہیں فوری طبی امداد کے لیے عباسی شہید اسپتال لیجایا گیا۔\nقائم مقام ایس پی نیو کراچی ڈویژن سلمان وحید نے بتایا کہ زخمیوں کی شناخت 24 سالہ سعید انور اور 30 سالہ رئیس کے نام سے کی گئی ابتدائی تحقیقات میں فائرنگ کا واقعہ ایک ریسٹورنٹ کے سامنے مین روڈ پر کی جانے والی فائرنگ سے پیش آنے کا بتایا جا رہا جس کی زد میں آکر دونوں افراد زخمی ہوئے ہیں۔\nتاہم، پولیس سی سی ٹی وی کیمروں کو تلاش کر کے ان کی فوٹیجز حاصل کر رہی ہے تاکہ فائرنگ کی وجہ کا تعین اور ملزمان کی شناخت میں مدد مل سکے اور اس حوالے سے بلال کالونی پولیس عینی شاہدین سے بھی مزید معلومات حاصل کر رہی ہے۔\nدریں اثنا بلدیہ 9 نمبر کلینک کے قریب فائرنگ سے 42 سالہ سلیمان زخمی ہوگیا جسے چھیپا کے رضا کاروں نے فوری طبی امداد کے لیے سول اسپتال پہنچایا ۔\nریسکیو حکام کا کہنا ہے کہ واقعہ نامعلوم سمت سے آنے والی گولی ہاتھ پر لگنے سے پیش آیا ہے جس کی پولیس مزید معلومات حاصل کر رہی ہے ۔",
        "published_date": "Mon, 12 May 25 19:21:36 +0000",
        "source": "Express Urdu"
    },
    {
        "guid": "7247a532dd2785d57dc03a1b3edabba0",
        "title": "لاہور میں 16 سالہ نوجوان سے بدفعلی کرنے والے 2 ملزمان گرفتار",
        "link": "https://www.express.pk/story/2761190/lahore-police-arrest-2-suspects-who-rape-16-year-old-boy-2761190/",
        "image_url": "https://img.express.pk/logo/expresslogo.webp",
        "article": "لاہور کے علاقے اقبال ٹاؤن میں پولیس نے بدفعلی کرنے والے دو ملزمان کو گرفتار کرلیا۔\nایکسپریس نیوز کے مطابق اقبال ٹاؤن پولیس نے مددگار 15 کال پر فوری کارروائی کرتے ہوئے بدفعلی کرنے والے ملزمان کو گرفتار کیا۔\nپولیس کے مطابق ملزمان علی عرف ہنی اور باسط نے 16 سالہ عبدالرحمان کے ساتھ بدفعلی کی اور اس کی ویڈیو بناکر اُسے بلیک میل کیا تھا۔ \nایس پی ڈاکٹر محمد عمر نے کہا کہ ملزم باسط کی بچے سے غلط کاری کی اور علی اس سارے عمل کی ویڈیو بناتا رہا، اس پر بچے نے اس سے دلبرداشتہ اور پریشان ہو کر خود کشی کی نیت سے زہریلی گولیاں کھا لیں۔\nانہوں نے بتایا کہ اقبال ٹاؤن پولیس نے بروقت بچے کو اسپتال منتقل کر کے جان بچائی جبکہ پولیس نے ملزمان کو ایک گھنٹے کے اندر گرفتار کرکے مقدمہ درج کرلیا۔\nایس پی اقبال ٹاؤن نے بروقت کارروائی پر ایس ایچ او اقبال ٹاؤن عامر شہزاد اور پولیس ٹیم کو شاباش دیتے ہوئے کہا کہ بچوں اور عورتوں سے زیادتی کرنے والے کسی رعایت کے مستحق نہیں ہیں۔",
        "published_date": "Mon, 12 May 25 19:15:10 +0000",
        "source": "Express Urdu"
    }
]