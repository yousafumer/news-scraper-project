[
    {
        "guid": "https://www.bbc.com/urdu/articles/c5y5x1pv04po#0",
        "title": "کارگل کی جنگ سے آپریشن سندور تک: انڈیا اور اسرائیل کا تعلق جو ابتدائی مخالفت کے بعد نظریاتی اور سٹریٹجک اتحاد میں بدل گیا",
        "link": "https://www.bbc.com/urdu/articles/c5y5x1pv04po",
        "image_url": "https://ichef.bbci.co.uk/news/1024/branded_urdu/2e33/live/2df34ce0-2fae-11f0-8f57-b7237f6a66e6.jpg",
        "article": "گذشتہ دنوں جب انڈیا اور پاکستان ایک دوسرے کے علاقوں پر میزائلوں اور ڈرونز سے حملہ کر رہے تھے تو اسرائیل واحد ملک تھا جو کھل کر انڈیا کی حمایت میں کھڑا تھا۔\nاس دوران پاکستان نے یہ دعویٰ کیا تھا کہ انڈیا پاکستان پر اسرائیلی ڈرونز سے حملہ کر رہا ہے۔ پہلگام میں 22 اپریل کو ہونے والے حملے کے دو دن بعد اسرائیلی وزیر اعظم بنیامن نتن یاہو نے پی ایم مودی کو فون کیا اور کہا کہ مجرموں کو سزا ملنی چاہیے۔\nاس کے علاوہ انڈیا میں اسرائیلی سفیر نے کہا کہ انڈیا کو اپنے دفاع کا پورا حق حاصل ہے۔ اسرائیل اس وقت کھل کر انڈیا کی حمایت کر رہا تھا جب وہ خود ایک بڑی جنگ میں الجھا ہوا ہے۔ روس انڈیا کا تاریخی ساتھی ہے، لیکن اس نے پورے معاملے میں اسرائیل کی طرح آواز نہیں اٹھائی۔\nانڈیا نے پاکستان میں فوجی کارروائی شروع کی تو روس نے دونوں ممالک سے امن کی اپیل کی۔ سوشل میڈیا پر کچھ لوگ حیرت کا اظہار کر رہے تھے کہ سنہ 1971 میں پاکستان کے ساتھ جنگ میں سوویت یونین کا جو مؤقف تھا اب وہ روس کا موقف نہیں رہا۔ ظاہر ہے اس کے بعد دنیا بہت بدل چکی ہے۔\nدوسری جانب سنہ 2014 میں نریندر مودی کے وزیر اعظم بننے کے بعد انڈیا کے اسرائیل کے ساتھ تعلقات مزید گہرے ہو گئے ہیں۔ نریندر مودی اسرائیل کا دورہ کرنے والے پہلے وزیر اعظم تھے۔\nجب دنیا کے تقریباً تمام ممالک پاکستان اور انڈیا کے درمیان تنازع میں غیر جانبدار نظر آنے کی کوشش کر رہے تھے تو اسرائیل کھل کر انڈیا کے ساتھ کیوں کھڑا ہوا؟\nسعودی عرب میں انڈیا کے سابق سفیر تلمیذ احمد کا کہنا ہے کہ انڈیا میں اس وقت جو پارٹی اقتدار میں ہے اس کی اسرائیل کے ساتھ نظریاتی قربت ہے۔\nتلمیذ احمد کہتے ہیں: ’اسرائیل اور انڈیا کا پرانا رشتہ ہے۔ اسرائیل میں ہندوتوا اور صیہونی تحریک کے درمیان نظریاتی مماثلت دیکھی جاتی ہے۔ اسرائیل کے انڈیا کے ساتھ خاص تعلقات ہیں۔‘ \nان کا کہنا ہے کہ ’اسرائیل انڈیا کو اپنے قریب لانے کی کوشش کر رہا ہے۔ اسرائیلی سفیر نے کئی بار عوامی سطح پر کہا ہے کہ انڈیا جو کچھ کر رہا ہے وہ بالکل درست ہے۔ انڈیا اور اسرائیل کے درمیان دفاعی تعاون میں بھی اضافہ ہوا ہے۔‘\nپاکستان کے خلاف اسرائیلی ڈرونز کے مبینہ استعمال کے حوالے سے مقامی انگریزی نیوز ویب سائٹ ٹائمز آف اسرائیل نے لکھا کہ ’یہ نہ صرف سٹریٹجک اہمیت رکھتا ہے بلکہ انڈیا اور اسرائیل کے بڑھتے ہوئے سٹریٹجک تعلقات کی گہرائی کی طرف بھی اشارہ کرتا ہے۔ اس سے یہ ظاہر ہوتا ہے کہ انڈیا اور اسرائیل کے تعلقات پچھلی چند دہائیوں میں پختہ ہوئے ہیں۔‘\nیروشلم انسٹی ٹیوٹ فار سٹریٹجی اینڈ سکیورٹی کا سینیئر فیلو ڈاکٹر اوشرت برواڈکر نے ٹائمز آف اسرائیل کو بتایا کہ ’انڈیا کی سٹریٹجک حکمت عملی میں اسرائیل ایک اہم کردار ادا کر رہا ہے۔ انڈیا کو اسرائیل سے خاص طور پر پاکستان کے ساتھ بڑھتی ہوئی کشیدگی اور دہشت گردی کے خلاف جنگ میں کافی مدد مل رہی ہے۔‘\nاوشرت برواڈکر نے کہا: ’انڈیا اسرائیل ایرو سپیس اِنڈسٹریز سے دفاعی نظام خریدنے میں سب سے آگے ہے۔ اسرائیل کے جدید ڈرونز کی وجہ سے انڈیا کی نگرانی کی صلاحیت میں اضافہ ہوا ہے۔ اسرائیل کے نقطہ نظر سے انڈیا نہ صرف ایک اہم مارکیٹ ہے بلکہ مشترکہ خدشات کے ساتھ ایک سٹریٹجک پارٹنر بھی ہے۔‘\nڈاکٹر برواڈکر کا کہنا ہے کہ ’اسرائیل اور انڈیا کی دوستی کے حوالے سے ایک طویل عرصے سے ایک بیانیہ پھیلایا جا رہا ہے کہ ہندو اور یہودی مل کر اسلام کو مٹانے کے لیے کام کر رہے ہیں۔‘\nانھوں نے اخبار کو بتایا: ’جب حماس نے 7 اکتوبر سنہ 2023 کو حملہ کیا تو کئی یورپی ممالک اور روایتی اتحادیوں نے ہتھیاروں کی فراہمی میں تاخیر کی جبکہ انڈیا کھل کر ہمارے حق میں تھا۔ انڈیا نے سفارتی خطرات اور بین الاقوامی تنقید کے باوجود ایسا کیا۔‘\nپاکستان نے ابھی تک اسرائیل کو بطور ملک تسلیم نہیں کیا ہے۔\nایسے میں دونوں ممالک کے درمیان سفارتی تعلقات نہیں ہیں۔ پاکستان میں اسرائیل کے خلاف مظاہرے باقاعدگی سے ہوتے رہتے ہیں۔\nانڈیا 15 اگست 1947 کو ایک آزاد ملک بنا اور اسرائیل 14 مئی 1948 کو۔\nاس وقت انڈیا نے بھی اسرائیل کے قیام کے خلاف ووٹ دیا تھا۔\nانڈیا کے پہلے وزیر اعظم جواہر لعل نہرو فلسطین کے بغیر اسرائیل کے قیام کے خلاف تھے۔ حالانکہ انڈیا نے نہرو کے زمانے میں ہی اسرائیل کو 1950 میں تسلیم کر لیا لیکن سفارتی تعلقات قائم کرنے میں 42 سال لگے اور یہ کام کانگریس کے وزیر اعظم پی وی نرسمہا راؤ نے 1992 میں کیا۔\nانڈیا پہلا غیر عرب ملک تھا جس نے سنہ 1988 میں فلسطین کو تسلیم کیا۔ دوسری طرف ایک غیر عرب ملک کے طور پر انڈیا طویل عرصے سے اسرائیل کے خلاف ایک مضبوط آواز بنا رہا۔\nسفارتی علیحدگی کے خاتمے کے بعد سے دونوں ممالک کے تعلقات بہت گہرے ہو گئے ہیں۔ اگرچہ پی وی نرسمہا راؤ نے سفارتی جلاوطنی کا خاتمہ کیا لیکن یہ بی جے پی حکومت تھی جس نے اس کی حوصلہ افزائی کی۔\nکسی بھی اسرائیلی وزیر اعظم کا انڈیا کا پہلا دورہ سنہ 2003 میں اٹل بہاری واجپائی کی بی جے پی حکومت کے دوران ہوا تھا۔ اس وقت ایریل شیرون انڈیا آئے۔ نریندر مودی اسرائیل کا دورہ کرنے والے پہلے انڈین وزیر اعظم بنے۔\nسنہ 2008 میں انڈین سیکریٹری دفاع وجے سنگھ نے اسرائیل کا دورہ کیا۔ اس دورے کے حوالے سے اسرائیل کے لبرل سمجھے جانے والے اخبار ہیرٹز نے دونوں ممالک کے تعلقات کا جائزہ پیش کیا تھا۔\nاس اخبار نے اپنے تجزیے میں لکھا ہے کہ ’انڈیا اور اسرائیل کے تعلقات اس وقت مضبوط ہوتے ہیں جب انڈیا اور پاکستان کے درمیان تناؤ بڑھتا ہے یا انڈین سیاست میں دائیں بازو کا عروج ہوتا ہے یا اس کی قیادت میں مسلم مخالف جذبات میں اضافہ ہوتا ہے۔‘\nاسرائیلی اخبار نے اپنے تجزیے میں لکھا کہ ’جب 1999 میں کارگل کے مقام پر انڈیا اور پاکستان کے درمیان جھڑپ ہوئی تو انڈیا نے اسرائیل کے ساتھ سفارتی تعلقات مضبوط کر لیے۔ میڈیا رپورٹس کے مطابق اس وقت اسرائیل کی وزارت دفاع کے ڈائریکٹر جنرل آموس یارون ہتھیاروں کی ہنگامی کھیپ لے کر انڈیا پہنچے تھے۔‘\nدلچسپ بات یہ ہے کہ عرب ممالک کے ساتھ اچھے تعلقات کے باوجود انڈیا کو مسئلہ کشمیر پر عرب لیگ کی حمایت نہیں ملی۔ عرب لیگ اس معاملے میں ہمیشہ پاکستان کے ساتھ کھڑی رہی۔\n1978 میں اسرائیل نے مصر اور دیگر عرب ممالک کے ساتھ کیمپ ڈیوڈ معاہدے پر دستخط کیے۔\nاس کے تحت بعض عرب ممالک نے اسرائیل کے ساتھ سفارتی تعلقات قائم کرنے کا فیصلہ کیا۔ کیمپ ڈیوڈ معاہدے نے انڈیا کو بھی اسرائیل کے تئیں اپنی پالیسی تبدیل کرنے میں مدد کی۔\nمعروف سفارت کار اور انڈیا کے سابق سکریٹری خارجہ جے این ڈکشِت نے اپنی کتاب ’مائی ساؤتھ بلاک ایئرز: میموریز آف اے فارن سیکریٹری‘ میں لکھا ہے کہ ’عرب ممالک کے بعض سفیروں نے اسرائیل کے ساتھ سفارتی تعلقات قائم کرنے کے فیصلے پر اعتراض کیا اور کہا کہ انڈیا کو اس کا خمیازہ بھگتنا پڑے گا، ہم نے فیصلہ کیا ہے کہ ہم اعتراض کرنے والوں کو سیدھا جواب دیں گے اور جھکیں گے نہیں۔‘\nجے این ڈکشِت نے لکھا ہے کہ ’میں نے کہا کہ انڈیا نے بین الاقوامی مسائل پر کئی اسلامی ممالک کی حمایت کی لیکن کشمیر کے معاملے میں ہمیں حمایت نہیں ملی۔‘ \n’میں نے یہ بھی کہا کہ انڈیا اپنی خودمختاری میں کسی قسم کی مداخلت کے سامنے نہیں جھکے گا اور اپنے مفادات کے لیے کام کرتا رہے گا۔ عرب دنیا کے میڈیا میں انڈیا کو تنقید کا نشانہ بنایا گیا، کچھ لوگوں نے انڈیا کے اس فیصلے پر سوالات اٹھائے لیکن اس سے انڈیا اور عرب ممالک کے تعلقات متاثر نہیں ہوئے۔‘\nآزادی کے بعد سے انڈیا کے مشرق وسطیٰ اور عرب مسلم ممالک کے ساتھ تعلقات بہت گہرے رہے ہیں لیکن کشمیر کے معاملے پر ان ممالک کا موقف پاکستان کے حق میں رہا ہے۔\n1969 میں مراکش کے دارالحکومت رباط میں اسلامی ممالک کا سربراہی اجلاس ہوا اور اس میں انڈیا کو بھی شرکت کی دعوت دی گئی۔ لیکن پاکستان کے احتجاج کے بعد انڈیا سے دعوت نامہ واپس لے لیا گیا۔\nبہت سے لوگوں کا خیال ہے کہ انڈیا نے مشرق وسطیٰ کے اسلامی ممالک کے پاکستان نواز رویے کے پیش نظر اسرائیل کو گلے لگایا۔ انڈیا کی یہ دلیل بھی تھی کہ اسرائیل ایک جمہوری ملک ہے۔\nاب انڈیا میں نریندر مودی کی اکثریت والی حکومت ہے اور اسرائیل کے حوالے سے اسے کسی بھی سطح پر کوئی ہچکچاہٹ نہیں ہے۔\nجولائی سنہ 2017 میں وزیر اعظم نریندر مودی نے اسرائیل کا دورہ کیا اور یہ کسی بھی انڈین وزیر اعظم کا اسرائیل کا پہلا دورہ تھا۔ \nاس سے قبل انڈیا سے کوئی اعلیٰ سطح کا لیڈر اسرائیل جاتا تھا تو وہ فلسطینی سرزمین پر ضرور جاتا تھا لیکن مودی اپنے دورے میں فلسطینی علاقوں میں نہیں گئے اور نہ ہی اس دورے میں ایک بار بھی فلسطین کا نام لیا۔",
        "published_date": "Tue, 13 May 2025 06:34:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdj9320k314o#0",
        "title": "پاکستان کا انڈین براہموس میزائل ’ہدف سے بھٹکانے‘ کا دعویٰ: کیا تیزرفتار میزائلوں کو ’اندھا‘ کیا جا سکتا ہے؟",
        "link": "https://www.bbc.com/urdu/articles/cdj9320k314o",
        "image_url": "https://ichef.bbci.co.uk/news/1024/branded_urdu/37ca/live/3efa6b30-2faa-11f0-b3b2-098b4d30bf31.jpg",
        "article": "پاکستانی فضائیہ کا دعویٰ ہے کہ اس نے انڈیا کے بیشتر جدید ڈرونز اور براہموس میزائلوں کو ’سافٹ کِل‘ کے ذریعے ناکارہ بنایا اور انھیں اپنے ہدف یعنی پاکستانی افواج کی عسکری تنصیبات بشمول ایئربیسز تک پہنچنے سے روکا۔  \nدوسری طرف انڈین افواج کا دعویٰ ہے کہ اس نے بھی پاکستانی میزائلوں کو ’سافٹ‘ اور ’ہارڈ کِل‘ کے ذریعے ملک میں موجود ایئر بیسز کو نشانہ بنانے سے روکا۔ \nپاکستانی دعوے کے مطابق رفال سمیت پانچ انڈین طیاروں کے علاوہ 70 سے زیادہ ڈرونز مار گرائے گئے جبکہ انڈیا نے کم از کم ایک پاکستانی میراج طیارہ اور اس کے علاوہ کئی ڈرونز و میزائل مار گرانے کا دعویٰ کیا ہے۔ \nدونوں ملکوں کی افواج نے طیاروں، میزائلوں اور ڈرونز کو مار گرانے کے اپنے نظام میں روایتی ہتھیاروں کے ساتھ ساتھ جدید الیکٹرانک آلات کا بھی ذکر کیا ہے۔\nانڈیا اور پاکستان افواج کے ترجمانوں نے اپنی اپنی پریزنٹیشنز میں کئی نئی اصطلاحات استعمال کی ہیں جن میں ’سافٹ کِل‘، ’الیکٹرانک وار فیئر‘، ’سپیکٹرم وارفیئر آپریشز‘، ’سائبر اور سپیس ڈومینز‘ اور ’سٹینڈ آف ویپنز‘ شامل ہیں۔\nاس مضمون میں ہم نے یہ جاننے کی کوشش کی ہے کہ انڈیا کے براہموس میزائلوں کی صلاحیت کیا ہے اور پاکستان فضائیہ کے ایئر وائس مارشل اورنگزیب احمد نے جس ’جیمنگ‘ اور ’سپوفنگ‘ کا ذکر کیا، وہ کیا ہوتی ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ روز کی پریس کانفرنس میں دعویٰ کیا کہ پاکستان اور انڈیا کے درمیان حالیہ کشیدگی کہ پہلے مرحلے میں ’جب پاکستانی فضائیہ نے انڈین فضائیہ کے لڑاکا طیاروں کو غیر فعال کیا تو ان کی فضائی سرگرمیاں مغربی سرحد پر محدود ہو گئیں۔ اس کے بعد انڈیا نے حکمتِ عملی بدلتے ہوئے پہلے ڈرونز اور پھر براہموس میزائل پاکستانی حدود میں بھیجنے شروع کیے۔‘\nانھوں نے دعویٰ کیا کہ ’ہمارے ریڈار سسٹمز نے ان کی آمد کو سرحد میں داخل ہونے سے پہلے ہی شناخت کر لیا تھا۔ فضائی دفاعی نظام ریڈار کراس سیکشن (RCS) والے، آہستہ رفتار اور اونچائی پر اڑنے والے پلیٹ فارمز کو بھی شناخت کر سکتا ہے۔‘\nان کا کہنا تھا کہ ’جب بھی ان کے میزائل اور ڈرون شہری یا حساس علاقوں کے قریب آئے ہم نے انھیں براہِ راست مار گرا کر ختم کیا۔‘\nایئر وائس مارشل اورنگزیب احمد نے دعویٰ کیا کہ ’جب ہم نے یو اے ویز ڈرونز حملوں کو ناکام بنانا شروع کیا تو دشمن نے انتہائی غیر ذمہ داری کا مظاہرہ کرتے ہوئے زمین سے زمین پر مار کرنے والے ہتھیاروں کا استعمال شروع کیا۔‘\nانھوں نے انڈیا کے سورَت گڑھ اور پاکستان کے فضائی اڈے رفیقی کو دکھاتے ہوئے دعویٰ کیا کہ ’ہماری حدود میں 3000 کلومیٹر فی گھنٹہ کی رفتار سے سفر کرنے والے براہموس میزائل مسلسل داغے جا رہے تھے۔‘\nایئر وائس مارشل اورنگزیب احمد نے دعویٰ کیا کہ ’پاکستان ایئر فورس، آرمی اور نیوی کے اینٹی ڈرون اور میزائل سسٹمز نے دشمن کے یو اے ویز اور میزائلوں کو سپوفنگ، جیمنگ، سیٹلائٹ کمیونیکیشن کو جام کر تے ہوئے سائبر حملوں سے ناکارہ بنایا۔‘ \nاورنگزیب احمد نے دعویٰ کیا کہ ’ہمارے مقامی طور پر تیار کردہ سسٹمز نے انڈیا کے بھیجے گئے یو اے ویز اور میزائلوں کے جی پی ایس سسٹمز اور سیٹیلایٹ کمیونیکیشن (SatCom) میں خرابی پیدا کی جس کے نتیجے میں ’Soft kills induced GPS errors‘ (سوفٹ کل انڈیوسڈ جی پی ایس ایررز) ان کے یو اے ویز اور میزائل ہدف پر پہنچنے سے پہلے ہی راستہ بھٹک گئے یا انھیں ناکارہ بنا دیا گیا۔‘\nان کا کہنا تھا کہ ’پی اے ایف نے براہموس کے خلاف سافٹ اور ہارڈ کل صلاحیتوں سے جواب دیا۔ جی پی ایس میں خلل ڈال کر ہم نے ان کے ہدف پر مار کرنے کی صلاحیت کم کر دی۔ کچھ میزائلوں کو راستے میں ہی تباہ کر دیا گیا۔ ایک میزائل اپنے ہدف سے آگے نکل کر کسی غیر آباد علاقے میں گر گیا جس کی تصدیق ہمارے ریڈار ڈیٹا سے ہوتی ہے۔‘\n’یہ ریڈار تصویریں دکھاتی ہیں کہ پی اے ایف نے ان میزائلوں کو لانچنگ کے وقت، پرواز کے دوران، اور آخری مرحلے میں بھی ٹریک کیا۔‘\nایئر وائس مارشل اورنگزیب احمد کا کہنا تھا کہ ’پی ایف کے مؤثر سینسر سے شوٹر گرڈ اور سافٹ و ہارڈ کل کی صلاحیتوں نے دشمن کے بہت سے حملے ناکام بنائے۔‘\nانھوں نے اس بات کا اقرار کیا کہ اگرچہ دشمن کے داغے گئے زیادہ تر میزائل حملوں کو ناکام بنا دیا گیا تاہم چونکہ ’وہ سینکڑوں میزائل داغ رہے تھے، اسی لیے کچھ  اپنے اہداف تک پہنچنے میں کامیاب رہے۔‘\nیاد رہے انڈین فوج نے حالیہ تنازع میں پاکستان کے خلاف براہموس میزائل فائر کرنے کا اقرار نہیں کیا۔ اتوار کی شام پریس کانفرنس کے دوران جب انڈیا کے ایئرمارشل اے کے بھارتی سے اے این آئی سے وابستہ ایک صحافی نے سوال کیا کہ آپریشن سندور میں براہموس کتنے مؤثر رہے تو انھوں نے براہِ راست اس کا جواب دینے سے گریز کیا اور کہا کہ ’میں نے کبھی یہ نہیں بتایا کہ ہم نے کون سے مخصوص ہتھیار استعمال کیے یا ان کا کیا کیلبر تھا۔ یہ آپریشنل تفصیلات ہیں جن پر میں بات کرنا مناسب نہیں سمجھتا۔‘\n’اتنا کہنا کافی ہے کہ جو بھی طریقے اور ذرائع ہم نے منتخب کیے اُن کا دشمن کے اہداف پر مطلوبہ اثر ہوا۔‘\nتاہم یہاں یہ بھی بتاتے چلیں کہ اتوار کے روز اتر پردیش کے وزیر اعلیٰ یوگی آدتیہ ناتھ نے دعویٰ کیا کہ آپریشن سندور کے دوران پاکستان پر حملوں میں براہموس میزائل استعمال کیا گیا۔ وہ لکھنؤ میں براہموس ایرو سپیس انٹیگریشن اور ٹیسٹنگ مرکز کی افتتاحی تقریب سے خطاب کر رہے تھے۔ \nانھوں نے کہا ’آپ نے آپریشن سندور کے دوران براہموس میزائل کی طاقت کی جھلک ضرور دیکھی ہوگی۔ اگر نہیں دیکھی تو پاکستان والوں سے پوچھ لینا کہ براہموس میزائل کی طاقت کیا ہے۔‘\n براہموس سپرسونک میزائل ہیں اور اسے زمین، سمندر اور فضا سے داغا جا سکتا ہے۔\nبراہموس میزائل انڈین ’دفاعی تحقیق و ترقی کے ادارے‘ اور روس کی ’این پی او ۔ ماشینوسٹرائے اینیا‘ کی مشترکہ کاوش کا نتیجہ ہے جنھوں نے مل کر براہموس ایروسپیس کا ادارہ بنایا ہے۔ 12 جون 2001 کو اس میزائل کا تجربہ کیا گیا اور اس کے ہائپرسونک ورژن پر کام ہو رہا ہے۔\n’براہموس‘ دو الفاظ سے مل کر بنا ہے۔ یہ دو دریاﺅں کے نام ہیں۔ انڈین دریا ’براہما پترا‘ اور مغربی روس میں بہنے والا دریا ’موس کووف‘۔\nبراہموس ’ٹو سٹیج‘ میزائل ہے۔ اس میں سالڈ پروپیلنٹ بوسٹر یا ٹھوس ایندھن سے رفتار بڑھانے والا انجن نصب ہے جو پہلے مرحلے میں میزائل کو اس کے دھماکہ خیز حصے سے الگ کرنے سے قبل سپرسونک رفتار (یعنی آواز کی رفتار سے زائد تیز ) تک لے جاتا ہے اور پھر الگ ہو جاتا ہے۔\nدوسرے مرحلے میں مائع ریم جیٹ (ہوا کی شمولیت سے چلنے والا جہاز کا نظام) حرکت میں آ جاتا ہے اور میزائل کو کروز فیز میں تقریباً ماک تھری کی رفتار تک پہنچا دیتا ہے۔ سٹیلتھ ٹیکنالوجی اور جدید ایمبیڈڈ سافٹ ویئر سے لیس گائیڈنس سسٹم میزائل کو خصوصی صلاحیتیں فراہم کرتا ہے۔\nیہ میزائل پرواز کے دوران سپرسونک رفتار کے ساتھ 290 کلومیٹر تک مار کرنے کی صلاحیت رکھتا ہے، جس سے پرواز کا وقت کم ہو جاتا ہے، ہدف کو خود کو بچانے کا وقت نہیں ملتا، اس کا حملہ تیز اور دنیا کے کسی بھی میزائل شکن دفاعی نظام سے اسے روکنا ناممکن ہو جاتا ہے۔\nاس میں دشمن کے ’ریڈار‘ (جہازوں اور اڑتی اشیا کا سراغ لگانے کا نظام) سے بچنے کی صلاحیت موجود ہے۔\nاسے ’فائر اینڈ فارگیٹ‘ یعنی ’چلاﺅ اور بھول جاﺅ‘ کے اصول پر استعمال کیا جاتا ہے۔ اس کے ہدف تک پہنچنے کے راستے کی مستقل نگرانی نہیں کی جاتی کیونکہ یہ ہدف کی جانب جاتے ہوئے مختلف ڈائریکشن اختیار کر سکتا ہے۔ \nاس کی تباہ کن طاقت اس کے تصادم کے وقت پیدا ہونے والی توانائی (kinetic energy) کی وجہ سے مزید بڑھ جاتی ہے۔ یہ میزائل 15 کلومیٹر تک کی بلندی پر کروز کر سکتا ہے جبکہ اپنے ہدف پر صرف 10 میٹر کی انتہائی کم بلندی سے حملہ کرتا ہے اور 200 سے 300 کلوگرام وزنی وار ہیڈ لے جانے کی صلاحیت رکھتا ہے۔\nبراہموس کی چار اقسام ہیں جن میں زمین سے زمین پر مار کرنے والا، فضا سے زمین پر، سمندر کی سطح سے زمین پر اور آبدوز سے مار کرنے والے میزائل شامل ہیں۔\nسروس میں موجود اقسام:\nیاد رہے کروز میزائل کی تین اقسام ہوتی ہیں۔ ’سب سونک‘ کروز میزائل آواز کی رفتار یا اس سے کچھ کم رفتار سے فاصلہ طے کرتے ہیں۔ دوسری قسم ’سپر سونک‘ میزائل کی ہے جو آواز کی رفتار سے تین گنا تیزی سے فاصلہ طے کرنے کی صلاحیت رکھتے ہیں۔ \nجبکہ تیسری قسم ’ہائپر سپر سونک‘ میزائل جو آواز کی رفتار سے پانچ گنا تیزی سے فاصلہ طے کرنے کی صلاحیت رکھتے ہیں۔ دفاعی ماہرین کا ماننا ہے کہ انڈیا ہائپر سپر سونک ورژن پر کام کر رہا ہے۔ \nیاد رہے سنہ 2022 میں ایک براہموس میزائل پاکستان میں بھی آن گرا تھا جس کے بارے میں انڈین وزارت دفاع کی جانب سے کہا گیا تھا کہ یہ میزائل حادثاتی طور پر انڈیا سے داغا گیا تھا۔\nانڈیا نے دعویٰ کیا کہ میزائل حادثاتی طور پر پاکستان میں گرا جبکہ آئی ایس پی آر کے مطابق یہ ایک زمین سے زمین تک مار کرنے والا سپرسونک میزائل تھا جو پاکستان کی حدود میں 124 کلومیٹر اندر آ کر تباہ ہوا۔ پاکستانی عسکری ذرائع کا کہنا تھا کہ ایئر ڈیفنس سسٹم نے میزائل کو سرسا سے فائر ہوتے ہی ٹریک کرنا شروع کر دیا تھا۔\nایئر وائس مارشل اورنگزیب احمد نے اپنی پریس کانفرنس میں براہموس میزائلوں کو ناکارہ بنانے کے حوالے سے بارہا ’سوفٹ کل انڈیوسڈ جی پی ایس ایررز‘ کا ذکر کیا۔\nاس کا مطلب ہے کہ کسی میزائل یا ڈرون جیسے ہتھیار کو تباہ کیے بغیر (یعنی اپنا میزائل چلائے بغیر) ’سوفٹ کل‘ تکنیک یعنی جیمنگ، سپوفنگ یا سائبر حملے کے ذریعے ان کے جی پی ایس نیویگیشن سسٹم میں خلل ڈال کر انھیں اپنے ہدف سے بھٹکا دیا جائے یا غلط جگہ پہنچا دیا۔ \nبی بی سی نے پاکستانی فضائیہ کی جانب سے کیے گئے دعوؤں کو سمجھنے اور ان کی وضاحت کے لیے ماہرین سے بات کی ہے۔\nسینٹر فار ایروسپیس اور سکیورٹی سٹڈیز کے ڈائریکٹر اور ایئر وائس مارشل (ریٹائرڈ) ناصر الحق وائیں کے مطابق براہموس تقریباً ہائپر سونک میزآئل ہے اور ہائپر سونک اور کروز میزائلوں میں سب سے بڑا فرق یہ ہے کہ براہموس جیسے ہائپر سونک میزائل دشمن کے ریڈار سے بچنے کے لیے کم بلندی پر پرواز کرتے ہیں اور جب ایک میزائل  اتنی تیز رفتار سے زمین کے قریب پرواز کر رہا ہو تو اسے ہارڈ کل سے انٹرسیپٹ کرنا مشکل ہوتا ہے۔ \nناصر الحق وائیں اس تکنیک کے لیے ’الیکٹرانک کاؤنٹر میئزر‘ کی اصطلاح استعمال کرتے ہیں جن میں جیمنگ، سپوفنگ اور الیکٹرک ڈینائل ایک ساتھ استعمال کیے جاتے ہیں۔ وہ کہتے ہیں کہ الیکٹرانک کاؤنٹر میئزر کا سائبر کے ساتھ مل کر استعمال بہترین نتائج دے سکتا ہے۔\nاس کی وضاحت کرتے ہوئے وہ بتاتے ہیں کہ چونکہ براہموس کا ٹائم آف فلائٹ زیادہ ہوتا ہے لہذا اس کے اندر دو اہم مراحل ہوتے ہیں: پہلا مڈ کورس اور دوسرا ٹرمینل فیز۔ جب جہاز ٹرمینل فیز میں چلا جائے تو اس کو روکنا مشکل ہو جاتا ہے لہذا مڈ کورس کے اندر جیمنگ تکنیک کا استعمال کرنا بہتر اور آسان ہوتا ہے۔\nتاہم اوپن سورس پر دستیاب معلومات کے مطابق شارٹ انگیجمنٹس میں یہ سب کرنا تکنیکی طور پر ناممکن تو نہیں مگر مشکل ضرور ہوتا ہے اور یہ میزائل کی پرواز کے دوران جی پی ایس جیمنگ تو ہو سکتی ہے مگر میزائل میں موجود گائیڈنس سسٹم اپنا کام بدستور جاری رکھ سکتا ہے جس کے باعث ہدف کو درستگی سے نشانہ بنانے کا عمل کسی حد تک متاثر ہو سکتا ہے۔\nایئر وائس مارشل ناصر الحق وائیں سابقہ پائلٹ اور تربیت یافتہ فلائنگ انسٹرکٹر ہیں۔ وہ کامبیٹ کمانڈرز سکول اور ایئر وار کالج سے  سٹریٹیجک اور وار سٹڈیز اور ڈیفنس مینجمنٹ میں فارغ التحصیل ہیں۔\nپاکستانی فضائیہ کے مقامی طور پر تیار کردہ نظام کے متعلق وہ بتاتے ہیں کہ ’حالیہ تنازع میں الیکٹرونک وار فئیر اور سائبر کا کمبینیشن سب سے زیادہ استعمال ہوا ہے۔‘\nان کا ماننا ہے کہ ’چونکہ زیادہ سسٹمز مقامی طور پر تیار کردہ تھے اس لیے ہمارے پاس ان کا زیادہ کنٹرول تھا۔‘\nناصر الحق وائیں بتاتے ہیں کہ گذشتہ آٹھ سے دس سال میں اور خصوصاً پچھلے چار پانچ سالوں میں پاکستانی فضائیہ نے ’سینٹرلائزڈ الیکٹرونک وار فئیر ڈاکٹرائن‘ پر کام کیا ہے اور اس حوالے سے ’ائیر ویپن کمپلیکس اور نیشنل ایروسپسس سائنس اینڈ ٹیکنالوجی (نیسٹیک) میں ریسرچ اور چیزیں بنانے کا کام ہو رہا ہے۔‘\nان کے مطابق ’سینٹرلائزڈ الیکٹرونک وار فئیر ڈاکٹرائن‘ میں جو چیزیں استعمال ہو رہی ہیں ان میں:\nناصر الحق وائیں کے مطابق جب ان الیکٹرونک وار فئیر پلیٹ فارمز کو اکھٹا اور سائبر وار فئیر کے ساتھ انضمام کیا جاتا ہے تو اسے ’سائبر الیکٹرونک اینٹیگریشن‘ کا نام دیتے ہیں۔\nسابق ایئر وائس مارشل کے مطابق اس سائبر الیکٹرونک اینٹیگریشن کی وجہ سے نیویگیشن سسٹم کے تحت چلنے والے میزائل یا پروجیکٹائل کے اندر خلل پیدا کیا جا سکتا ہے اور اس خلل کے باعث اس میزائل کے اپنے ریڈار سیکر کو ٹارگٹ کیا جاتا ہے تاکہ اس کے اندر ’فالس‘ قسم کی ریٹرنز آنا شروع ہو جائیں۔‘\nیہاں قارئین کو سمجھانے کے لیے یہ بتانا ضروری ہے کہ ریڈار اپنی لہریں پھینکتا اور واپس لیتا ہے جس کے ذریعے خود کو ماحول کی صورتحال سے آگاہ رکھتا ہے اور ہدف کا تعاقب کرتا ہے۔\nناصر الحق وائیں مزید بتاتے ہیں کہ ’جب آپ ریڈار کی لہریں واپس لینے والے سیکر کے اندر الیکٹروک سپوفنگ کر دیتے ہیں یا اسے غلط معلومات دے دیں یا اس کا لنک توڑ دیتے ہیں تو وہ ہدف کی طرف نہیں جا سکتا اور اس کے اندر ’سیلف ڈسٹرکٹ موڈ‘ ان ہو جاتا ہے یا وہ اپنے ہدف سے بھٹک کر کہیں اور گر جاتا ہے۔‘\nانھوں نے بتایا کہ زیادہ تر ٹیکٹیکل اور سٹریٹجک الیکٹرانک کاؤنٹر میئزر (ای  سی ایم) سسٹمز زمین پر استعمال کے لیے خاص طور پر گاڑیوں پر نصب کیے جاتے ہیں اور یہ مختلف فریکوئنسی بینڈز پر سگنلز بھیجنے اور وصول کرنے کے لیے مخصوص اینٹینا استعمال کرتے ہیں۔\nپاکستانی فضائیہ کے پاس الیکٹرونک وار فئیر کے سسٹمز کی رینج کے متعلق ایئر وائس مارشل ناصر الحق وائیں بتاتے ہیں کہ اس کی مؤثر رینج تقریباً 400 کلومیٹر تک ہے۔\nاس کے ساتھ وہ مزید یہ بھی کہتے ہیں کہ ’لیکن جب گراؤنڈ کی 400 کلومیٹر صلاحیت کو فضا میں لیجایا جائے تو بے شک اس کا سائز چھوٹا ہوتا ہے لیکن مقابلے میں کوئی بھی رکاوٹ یا مداخلت نہ ہونے کی بدولت اس کی رینج بہت بڑھ جاتی ہے یعنی رینج 800 کلومیٹر تک بھی جا سکتی ہے۔‘\nوہ کہتے ہیں کہ جب زمین اور فضا میں موجود نظام مل کر کام کرتے ہیں تو ان کی افادیت بڑھ جاتی ہے۔ ’الیکٹرونک وار فئیر کا مطلب وہ توانائی ہے جو آپ دور پھینکتے ہیں اور  زیادہ بڑا پلیٹ فارم ہو گا تو زیادہ توانائی ہو گی۔ لیکن الیکٹرونک وار فئیر کو سائبر کے ساتھ ملا کر استعمال کرنے کی صورت میں کم چیز بھی بہتر نتائج دے سکتی ہے۔‘\nخیال رہے اس سے قبل بالاکوٹ حملے کے بعد جب پاکستان نے ابھینندن ورتھمان  کے طیارے کو گرایا تب بھی ای ڈبلیو یعنی ’الیکٹرانک وار فیئر‘ کی قیاس آرائیاں سامنے آئیں تھیں۔\nآسان الفاظ میں ای ڈبلیو کا مطلب ہے آپ مخالف کے ہتھیار کو اندھا کر دیں، یعنی اس کی دیکھنے یا سننے کی صلاحیت ختم کر دیں۔\nاسلام آباد میں مقیم دفاعی امور کے ماہر سید محمد علی بھی ناصر الحق وائیں سے اتفاق کرتے ہوئے کہتے ہیں کہ دنیا بھر میں لڑاکا طیاروں کی ’کائینیٹک کلز‘ (ہتھیاروں کے ذریعے ہدف کو مارنے کی صلاحیت) کو زیادہ اہمیت دی جاتی ہے اور جو چیز مخفی رہتی ہے وہ ’پاکستان کی انڈیا پر الیکٹرونک وار فیئر میں سبقت ہے اور پاکستانی فضائیہ نے حالیہ کچھ سالوں میں فضائی جنگ کی ڈاکٹرائن تبدیل کی ہے۔‘\nبی بی سی بات کرتے ہوئے وہ کہتے ہیں کہ اسی نئی ڈاکٹرائن کے تحت دوسرے ملکوں پر انحصار کو کم کرتے ہوئے مقامی سطح پر ریسرچ اور سسٹمز بنانے پر زیادہ توجہ دی جا رہی ہے۔\nسید محمد علی کے مطابق ’پاکستانی فضا میں میزائل داخل ہونے کے بعد اسے ریڈار سمیت بہت سے دیگر سینسرز سے ٹریک و مانیٹر کیا جاتا ہے اور اس کے فلائٹ پاتھ اور کہاں جا کر ہٹ کرے گا، اس کے مطابق یہ فیصلہ کرتے ہیں کہ اسے جیم کیا جائے، سپوف کیا جائے ہے یا اسے ہارڈ کل یا جائے (سرفیس ٹو ائیر میزائل سے روکا جائے)۔‘\nوہ بتاتے ہیں کہ آپشن سارے ہوتے ہیں مگرمیزآئل کو سافٹ یا ہارڈ کل کا فیصلہ ائیر ڈیفینس سسٹم موقع پر کرتا ہے۔\nدیگر ممالک کی بات کی جائے تو امریکہ اس کا استعمال ایران ، عراق اور افغانستان میں کر چکا ہے۔\nسید محمد علی کے مطابق اس کی سب سے بہترین مثال وہ ہے جب امریکہ نے ایک جدید اور مہنگا ترین ڈرون (سٹیلتھ ڈرون RQ-170 Sentinel) ایران بھیجا۔ ایران نے اس وقت دعویٰ کیا تھا کہ اس ڈرون کو ناصرف نیچے اتار لیا گیا بلکہ ٹرانسفر آف ٹیکنالوجی بھی ہو گئی۔\nیوکرین روس جنگ، ایران اسرائیل کشیدگی اور آرمینیا آذربئیجان تنازعہ میں بھی اس تکنیک کا کافی استعمال ہوا ہے۔\nناصر الحق وائیں کے مطابق روس بھی سپوفنگ کرتا ہے جبکہ یوکرین نے روسی سسٹمز کی جیمنگ کے لیے مقامی ڈرون الگوردم بنائے ہیں۔\nانھوں نے بتایا کہ اسرائیلی ایف 35 پر بھی بہت بہترین قسم کے الیکٹرونک وار فئیر پلیٹ فارمز نصب ہیں اور ایران یا شام کے ساتھ تنازعہ میں ان کا استعمال ہوا ہے۔\n’جب اسرائیلی ایف 35 فوجی کارروائی کرنے جاتے تو شام میں ایس 300 یا 400 کی قسم کے سسٹمز انھیں الیکٹرونکلی سپوف یا جیم کر لیتے تھے۔‘",
        "published_date": "Tue, 13 May 2025 04:06:22 GMT",
        "source": "BBC Urdu"
    },
    {
        "guid": "https://www.bbc.com/urdu/articles/ced29e9wz78o#0",
        "title": "ایئر فورس ون کا متبادل ’اڑتا ہوا محل‘: وہ قطری ’تحفہ‘ جو ٹرمپ کو مشکل میں ڈال سکتا ہے",
        "link": "https://www.bbc.com/urdu/articles/ced29e9wz78o",
        "image_url": "https://ichef.bbci.co.uk/news/1024/branded_urdu/1f35/live/68d79260-2f51-11f0-8ff1-59f5dcf8e9f5.jpg",
        "article": "وائٹ ہاؤس اور قطر کے شاہی خاندان کے درمیان حالیہ بات چیت کا موضوع ایک لگژری جمبو جیٹ ہے۔ یہ پُرتعیش طیارہ امریکی صدر کے استعمال کے لیے ایئر فورس ون کو مل سکتا ہے۔\nامریکی صدر ڈونلڈ ٹرمپ نے وائٹ ہاؤس کے اس منصوبے کا دفاع کیا ہے جس کے تحت قطر سے ملنے والے طیارے کو صدارتی جہاز ایئر فورس ون کے طور پر استعمال کیا جائے گا۔\nٹرمپ نے وائٹ ہاؤس میں صحافیوں سے بات کرتے ہوئے کہا کہ ’وہ (قطر) ایک تحفہ دے رہے ہیں۔‘ انھوں نے کہا کہ اگر وہ اسے لینے سے انکار کریں تو ’یہ بیوقوفی ہو گی۔‘\nتاہم ایک بیان میں قطر نے کہا کہ یہ طیارہ کوئی تحفہ نہیں مگر 'عارضی طور پر' اس طیارے کی منتقلی دونوں ملکوں کے بیچ زیرِ بحث ضرور ہے۔\nامریکہ میں بی بی سی کے شراکت دار سی بی ایس نیوز کے مطابق صدر ٹرمپ کی مدت کے خاتمے پر یہ طیارہ صدارتی لائبریری کو عطیہ کر دیا جائے گا۔\nیہ خبر ایک ایسے وقت میں آئی ہے جب ٹرمپ اگلے ہفتے قطر کا دورہ کرنے جا رہے ہیں۔ یہ ان کے دوسرے صدارتی دور کا پہلا بڑا غیر ملکی دورہ ہوگا۔\nامریکہ کے لیے قطر کے میڈیا اثاشی علی الانصاری نے کہا ہے کہ یہ مذاکرات قطر کی وزارت دفاع اور امریکی محکمۂ دفاع کے بیچ جاری ہیں۔\nان کا کہنا ہے کہ اس معاملے پر دونوں ملکوں میں قانون کے محکمے نظر ثانی کر رہے ہیں اور تاحال کوئی فیصلہ نہیں ہوا ہے۔\nاطلاعات کے مطابق اس طیارے کی مالیت 40 کروڑ ڈالر ہے۔ ذرائع نے سی بی ایس نیوز کو بتایا کہ یہ فوری طور پر استعمال کے لیے دستیاب نہیں ہوگا کیونکہ اس میں کئی چیزوں کی رد و بدل کی جائے گی اور سکیورٹی حکام اس کی کلیئرنس دیں گے۔\nخیال ہے کہ ناقدین اس طیارے کی ممکنہ مالیت اور استعمال پر قانونی اور اخلاقی سوالات اٹھائیں گے۔\nڈیموکریٹس نے ٹرمپ پر اخلاقی خلاف ورزیوں کا الزام لگایا ہے۔\nکیلیفورنیا سے سینیٹر ایڈم شِف نے امریکی آئین کا حوالہ دیتے ہوئے سوشل میڈیا پر لکھا کہ کوئی بھی منتخب عہدیدار کانگریس کی منظوری کے بعد غیر ملکی سربراہ سے ’کسی بھی طرح کا تحفہ قبول نہیں کر سکتا۔‘\nجبکہ ٹرمپ کی اتحادی لارا لومر نے بھی تنقید کی ہے۔ انھوں نے لکھا کہ وہ ٹرمپ کے لیے ’گولی کھا سکتی ہے‘ تاہم ’اگر یہ سچ ہے تو یہ اس حکومت کے لیے ایک بڑا داغ ثابت ہو گا۔‘\nاتوار کو وائٹ ہاؤس کی پریس سیکریٹری کیرولین لیوٹ نے کہا کہ ’قانونی شرائط پوری کر کے کوئی بھی غیر ملکی حکومت کا تحفہ قبول کیا جا سکتا ہے۔ صدر ٹرمپ کی انتظامیہ مکمل شفافیت پر یقین رکھتی ہے۔‘\nقطر کے ساتھ مذاکرات کا دفاع کرتے ہوئے ٹرمپ نے اس طیارے کو ’تحفہ‘ قرار دیا اور کہا کہ انھیں اس کے بلامعاوضہ استعمال کی پیشکش کی گئی ہے۔\nٹروتھ سوشل پر انھوں نے لکھا کہ ’محکمۂ دفاع کو ایک تحفہ مل رہا ہے۔ مفت۔ 747 طیارہ جو ایئر فورس ون کے 40 سال پرانے (طیارے) کا عارضی متبادل ہوگا۔ یہ ایک عوامی اور شفاف منتقلی ہوگی۔ مگر بددیانت ڈیموکریٹس چاہتے ہیں کہ ہم اس طیارے کے لیے بڑی رقم ادا کریں۔‘\nوائٹ ہاؤس کے پاس فی الحال دو بوئنگ 747-200 بی طیارے ہیں جنھیں صدارتی استعمال کے مطابق ڈھالا گیا ہے۔ امریکی فضائیہ کے مطابق اس میں خصوصی مواصلاتی سامان، سٹیٹ روم، آفس اور کانفرنس روم موجود ہیں۔ یہ طیارے 1990 اور 1991 سے استعمال کیے جا رہے ہیں۔\nایئر فورس ون کے طیارے اکثر اگلی امریکی حکومت کو منتقل کیے جاتے ہیں۔ نیشنل آرکائیوز کے مطابق صرف صدر ریگن کی صدارتی لائبریری میں ایئر فورس ون کا طیارہ ہے۔ اس طیارے کو سات صدور نے استعمال کیا جس کے بعد اسے عطیہ کیا گیا۔\nاے بی سی نیوز کے مطابق قطر نے ٹرمپ کو بوئنگ 737 طیارے کی پیشکش کی ہے۔ یہ قدرے جدید ماڈل ہے جسے ’اڑتے ہوئے محل‘ میں اپ گریڈ کیا گیا ہے۔\nبوئنگ کا وائٹ ہاؤس کے ساتھ نئے طیارے فراہم کرنے کا معاہدہ رہا ہے۔ تاہم ٹرمپ نے رواں سال شکایت کی تھی کہ کمپنی نے تاخیر کی ہے۔\nپہلی ٹرمپ انتظامیہ نے ابتدائی طور پر بوئنگ سے دو خصوصی 747-8 طیاروں کے لیے بات چیت کی تھی۔ تاہم بوئنگ نے کہا کہ طیارے 2027 یا 2028 تک کے لیے دستیاب نہیں ہوں گے۔\nٹرمپ نے فروری میں کہا تھا کہ ’نہیں، میں بوئنگ سے خوش نہیں۔ انھیں، ایئر فورس ون میں، بہت وقت لگتا ہے۔ ہم نے انھیں کافی دیر پہلے کنٹریکٹ دیا تھا۔‘\n’ہم شاید طیارہ خرید لیں گے یا اپنے لیے دستیاب بنا لیں گے۔‘\nٹرمپ کا اپنے پہلے دور میں قطر کے ساتھ مثبت سفارتی تعلق رہا۔ انھوں نے 2019 میں اعلان کیا کہ قطر بڑے پیمانے پر امریکی طیارے خرید رہا ہے۔\nقطر نے ماضی میں بھی کئی ممالک کو پرائیویٹ جیٹ بطور تحفہ دیے ہیں۔ 2018 میں قطر نے ترکی کو ایک لگژری طیارہ تحفے میں دیا تھا۔",
        "published_date": "Tue, 13 May 2025 05:13:44 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cp8yxgj5vgeo#0",
        "title": "بغداد معاہدہ اور ’اتحادیوں کی دیوار‘: نیٹو جیسا وہ فوجی اتحاد جو ضرورت پڑنے پر پاکستان کے کام نہ آیا",
        "link": "https://www.bbc.com/urdu/articles/cp8yxgj5vgeo",
        "image_url": "https://ichef.bbci.co.uk/news/1024/branded_urdu/fc82/live/f0fd99b0-2fa0-11f0-b896-2b18871852c2.png",
        "article": "جب آپ بغداد، عراق کے دارالحکومت، کا نام سنتے ہیں تو ذہن میں ہارون الرشید اور عباسی خلافت کے دارالحکومت سے لے کر صدام حسین تک بہت سے خیالات آتے ہیں۔ \nتاہم شاید یہ بات آپ کے ذہن میں نہ آئے کہ یہ نام ایک زمانے میں، 1950 کی دہائی میں، مغربی مشرق وسطیٰ کے فوجی اتحاد کا حوالہ بھی ہوا کرتا تھا جس کے خاتمے نے مشرق وسطیٰ میں برطانوی اثر و رسوخ کے خاتمے کا بھی آغاز کیا۔\nبغداد پیکٹ یا معاہدہ 1955 میں ہوا تھا جس میں برطانیہ، عراق، ترکی، پاکستان اور ایران شامل تھے۔\nانسائیکلوپیڈیا برٹانیکا میں کہا گیا ہے کہ یہ ایک سکیورٹی تنظیم تھی جس کا صدر دفتر عراقی دارالحکومت بغداد میں تھا۔ بغداد میں سوویت مخالف بادشاہت کے خاتمے کے بعد عراق نے اس معاہدے سے دستبرداری اختیار کر لی تھی اور پھر تنظیم کا صدر دفتر ترکی کے دارالحکومت انقرہ منتقل کر دیا گیا۔ اس کا نام بھی بدل کر سنٹرل ٹریٹی آرگنائزیشن یعنی سیٹو رکھ دیا گیا۔ 1979 میں ایران بھی اسلامی انقلاب اور شاہ کے زوال کے بعد پیچھے ہٹ گیا اور اسی سال یہ تنظیم تحلیل ہو گئی۔\nتو اس معاہدے کی کہانی کیا ہے؟\nدوسری جنگ عظیم کے بعد دو بڑی عالمی طاقتیں ابھریں: امریکہ اور سوویت یونین۔ ان کے درمیان تنازع نے سرد جنگ کا فریم ورک تشکیل دیا، کیونکہ دونوں طاقتوں نے دنیا بھر میں اپنے سیاسی اور فوجی اثر و رسوخ کو بڑھانے کی کوشش کی۔\nامریکہ اور برطانیہ دونوں مشرق وسطیٰ کو اپنے مفادات کے لیے اہم سمجھتے تھے۔ تاہم دوسری عالمی جنگ کے بعد برطانیہ کا اثرورسوخ زوال پذیر ہو رہا تھا۔\n1950 کی دہائی کے اوائل میں، ریاست ہائے متحدہ کی حکومت نے تیل پیدا کرنے والے اہم خطوں میں سوویت کمیونسٹ توسیع کے خطرے کا مقابلہ کرنے کے لیے مشرق وسطیٰ میں ایک فوجی اتحاد بنانے میں دلچسپی ظاہر کی اور واشنگٹن نے کمیونزم پر مشتمل علاقائی اتحاد بنانے کی کوشش کی۔\nبغداد معاہدہ اسی حکمت عملی کا حصہ تھا جس کا مقصد اتحادی ریاستوں کی ایک دیوار کو ترکی سے پاکستان تک پھیلانا تھا۔\nبغداد معاہدہ نیٹو اور جنوب مشرقی ایشیا معاہدہ تنظیم کے طور پر ایک ہی وقت میں تشکیل دیا گیا تھا۔ تینوں اتحاد کا خیال امریکی وزیر خارجہ جان فوسٹر ڈولز کے مئی 1953 میں مشرق وسطیٰ کے دورے سے واشنگٹن واپس آنے کے بعد سامنے آیا جب انھوں نے کمیونزم کے خلاف یوریشیا میں پھیلے ہوئے ممالک کی دفاعی تشکیل کی تجویز پیش کی۔\nمشرق وسطیٰ کی اہمیت کئی مختلف عوامل میں مضمر ہے:\nسب سے پہلے، مشرق وسطیٰ کے بہت سے ممالک میں تیل کی موجودگی کا مطلب یہ تھا کہ مغربی یورپ کی معیشتیں، اور کچھ حد تک امریکی معیشت، توانائی کے ذرائع کے طور پر اس خطے پر منحصر تھی، اور برطانیہ نے اپنی تیل کی سپلائی کا تقریباً 90 فیصد خلیج سے حاصل کیا۔\nدوم، مشرق وسطیٰ مشرق بعید تک جانے والے متعدد ٹرانزٹ راستوں کے اندر واقع ہے، اور مصر، عراق اور اردن سے گزرنے والے آبی اور فضائی راستوں نے برطانیہ کو مشرق بعید کے ساتھ مواصلات اور تجارت کے لیے خطے کے ممالک کے ساتھ اچھے تعلقات پر بہت زیادہ انحصار کیا تھا۔\nتیسرا، یہ خطہ سٹریٹجک اہمیت کا حامل ہے۔ ایک طرف، یہ نیٹو کے جنوبی حصے سے متصل ہے، اور دوسری طرف، یہ اڈے فراہم کر سکتا ہے جہاں سے سوویت یونین پر جنوب سے حملہ کیا جا سکتا ہے۔ برطانیہ کے عراق اور قبرص کے جزیرے میں اڈے تھے۔\n1950 کی دہائی میں مشرق وسطیٰ میں جاری کشیدگی، جیسا کہ عرب اسرائیل تنازع اور مصر کی قیادت میں بڑھتی ہوئی نوآبادیاتی مخالفت نے ایک ایسا اتحاد بنانا مشکل بنا دیا جس میں عرب اور اسلامی ریاستوں کے ساتھ اسرائیل اور مغربی طاقتیں شامل ہوں۔\nاس کے بجائے امریکہ نے اپنی توجہ شمالی پٹی کی طرف منتقل کر دی۔ خیال یہ تھا کہ نیٹو کے سب سے جنوبی رکن ترکی کو جنوب مشرقی ایشیائی اتحاد، سینٹو، کے مغربی رکن، پاکستان کے ساتھ جوڑنے والا اتحاد قائم کیا جائے۔\nترکی اور پاکستان نے 1954 میں خطے میں سلامتی اور استحکام کو بڑھانے کے لیے ایک معاہدے پر دستخط کیے تھے۔\nبرطانیہ اور امریکہ کے کہنے پر بغداد معاہدے کی تشکیل 24 فروری 1955 کو شروع ہوئی جب عراق اور ترکی نے بیرونی جارحیت کے خلاف مزاحمت کے لیے بغداد میں ’باہمی تعاون کے معاہدے‘ پر دستخط کیے، جس سے خطے کے دیگر ممالک کے لیے راستے کھل گئے۔\nاپریل میں، برطانیہ نے شمولیت اختیار کی، اس کے بعد یکم ستمبر کو پاکستان، اور پھر ایران، شاہ محمد رضا پہلوی کی قیادت میں، نومبر 1955 میں شامل ہو گیا۔\nاس طرح ’بغداد معاہدہ‘ قائم ہوا جس میں برطانیہ، عراق، ترکی، پاکستان اور ایران شامل تھے۔ یہ عراق کے آخری بادشاہ فیصل دوم اور وزیر اعظم نوری السید کے دور میں ہوا تھا۔ اس معاہدے کا مقصد خطے کے دفاع کو مضبوط بنانا اور مشرق وسطیٰ میں سوویت یونین کے داخلے کو روکنا تھا۔\nبرطانیہ تیسرا ملک تھا جس نے بغداد معاہدے میں شمولیت اختیار کی۔ اس کے برعکس، امریکہ اس معاہدے میں مکمل طور پر شامل نہیں ہوا۔\n1955 میں برطانیہ کے شامل ہونے کے بعد توقع کی جا رہی تھی کہ امریکہ بھی اس اتحاد میں شامل ہو جائے گا۔ جون 1955 میں برطانوی وزارت دفاع اور وزارت خارجہ کے مشترکہ مطالعے نے اس نظریے کی تائید کی کہ خطے کا دفاع صرف امریکی مدد سے ہی محفوظ ہو سکتا ہے۔ \nبرطانیہ اور دیگر رکن ممالک نے اپنے آغاز سے ہی بغداد معاہدے میں امریکہ کی شمولیت کے لیے لابنگ کی تھی جو ناکام رہی۔\nبرطانیہ نے تنظیم میں شمولیت کے لیے اپنے سب سے طاقتور اتحادی پر دباؤ ڈالنا جاری رکھا۔ یہ دباؤ اس وقت شدت اختیار کر گیا جب مارچ 1956 میں برطانوی افسر جنرل گلوب کو اردنی عرب لشکر کی کمان سے برطرف کرنے پر اتحاد کو بحران کا سامنا کرنا پڑا۔\nتاہم، امریکہ نے مبصر کی حیثیت کو ترجیح دیتے ہوئے اتحاد میں شامل ہونے سے مکمل انکار کر دیا جس کی ایک وجہ  شاید یہ تھی کہ واشنگٹن اسرائیل، مصر یا سعودی عرب کو بھی مطمئن رکھنا چاہتا تھا۔\nشروع سے ہی، بغداد معاہدہ مشرق وسطیٰ کی ریاستوں سے وسیع حمایت حاصل کرنے میں ناکام رہا، جن میں مشترکہ شناخت کی کمی تھی۔ ترکی کی قوم پرست جمہوریہ، ایران کی بادشاہت، پاکستان کی ابھرتی ہوئی جمہوری ریاست، اور عراق جو حال ہی میں نوآبادیاتی نظام حکومت سے نکلا تھا۔\nاس وقت کے عراقی وزیر اعظم نوری السعید کی کئی عرب ممالک، خاص طور پر مصر اور شام کو اتحاد میں شامل ہونے پر آمادہ کرنے کی کوششیں ناکام ہو گئیں۔ ان ممالک کو یقین تھا کہ سوویت یونین - جو اسرائیل کا سامنا کرنے والے عرب ممالک کو ہتھیار اور ساز و سامان کا واحد فراہم کنندہ بننا شروع ہو گیا تھا، ان کے لیے کوئی خطرہ نہیں تھا۔\nتاہم، برطانیہ نے امید ظاہر کی کہ شام اور اردن بعد کے مرحلے میں اس اتحاد میں شامل ہو جائیں گے۔ شام نے اس میں شامل ہونے سے انکار کر دیا جبکہ اردن کے شاہ حسین نے ابتدائی طور پر ہچکچاہٹ کا اظہار کیا۔ \nبالآخر، شاہ حسین نے اپنے لوگوں سے اتفاق کیا، جو اس اتحاد کی مذمت کرنے اور اس میں شامل ہونے سے انکار کرنے کے لیے بڑی تعداد میں سڑکوں پر نکل آئے۔\n2003 میں، بی بی سی کے مشرق وسطیٰ کے تجزیہ کار جیرالڈ بوٹ نے لکھا: ’اس وقت، میں نے مظاہرین کو برطانوی بینک کی کھڑکیوں کو توڑتے ہوئے دیکھا جہاں میرے والد اردن کے دارالحکومت عمان میں کام کرتے تھے، اور بچپن میں مظاہرین کو ہمارے باغ میں توڑ پھوڑ کرتے ہوئے دیکھ کر میں پریشان ہو گیا۔‘\nلبنان کے صدر نے بغداد معاہدے کی حمایت کی، کیونکہ ان کے عراق کے شاہ فیصل اور ایران کے شاہ محمد رضا پہلوی کے ساتھ اچھے تعلقات تھے، لیکن ملک کے اندر وسیع پیمانے پر مخالفت کی وجہ سے وہ اس معاہدے میں شامل نہیں ہوئے۔\nادھر مصر نے کسی بھی ایسے اتحاد کی مخالفت کی جو ’یورپی سامراجیت‘ کی نئی توسیع ہو سکتی ہے اور سعودیوں نے عراق کے ہاشمی حکمرانوں پر عدم اعتماد کیا۔\nاتحاد کے قیام کے بعد کے سالوں میں مشرق وسطیٰ میں ہونے والی پیش رفت نے اسے اور کمزور کر دیا۔\n1956 میں مصری رہنما جمال عبدالناصر نے نہر سویز کو قبضے میں لے لیا۔ اسرائیل نے جزیرہ نما سینائی پر حملہ کرکے جواب دیا، اور برطانوی اور فرانسیسی افواج نے بھی مداخلت کی جس کے نتیجے میں برطانیہ خطے میں اپنا وقار کھو بیٹھا اور بغداد معاہدے میں اس کی پوزیشن کو نقصان پہنچا۔\n1957 کے اوائل میں، ’آئزن ہاور نظریے‘ کا اعلان کیا گیا، جب امریکی صدر نے مشرق وسطیٰ کی صورت حال کے بارے میں کانگریس کو خصوصی پیغام دیا تھا۔ آئزن ہاور کے مطابق، کوئی بھی ملک امریکہ سے اقتصادی یا فوجی مدد کی درخواست کر سکتا ہے اگر اسے خطرہ لاحق ہو، یعنی سوویت خطرہ۔ اس طرح مشرق وسطیٰ میں امریکی فوجی امداد کی درخواستوں کا نیٹو کی رکنیت سے کوئی تعلق نہیں رہا۔\nخطے میں واقعات کی رفتار 1958 میں تیز ہوئی، جس نے بغداد معاہدے کو مزید کمزور کر دیا۔\nفروری 1958 میں مصر اور شام نے متحدہ عرب جمہوریہ کے قیام کا اعلان کیا۔ پھر 14 جولائی 1958 کو عراق میں بادشاہت کو ایک پرتشدد اور خونریز فوجی بغاوت کے ذریعے ختم کر دیا گیا۔ بغداد معاہدہ اس بغاوت کے اسباب میں سے ایک تھا۔\nاس کی وجہ سے خطے میں کشیدگی میں اضافہ ہوا، جس سے امریکہ اپنے اتحادیوں کے اثر و رسوخ کو بڑھانے کے لیے اردن میں فوج بھیجنے پر مجبور ہوا۔\nآئزن ہاور کے نظریے کو مدنظر رکھتے ہوئے، لبنانی صدر نے امریکہ سے کہا کہ وہ مداخلت کرے اور ناصر اور شام پر لبنان میں حزب اختلاف کو مسلح کرنے اور ان کی حمایت کرنے کا الزام لگایا۔\n15 جولائی 1958 کو امریکی میرینز لبنانی دارالحکومت بیروت پہنچے۔ امریکہ نے کہا کہ اس مداخلت کا مقصد لبنان میں خونریزی کو روکنا ہے۔\nلبنان میں اپوزیشن کے حامی سڑکوں پر نکل آئے، اور صدر کے استعفے کا مطالبہ کرنے والے احتجاج شروع ہو گئے۔ بعد ازاں اپوزیشن اور حکومتی حامیوں کے درمیان رکاوٹیں کھڑی کر دی گئیں اور جھڑپوں کا دائرہ وسیع ہو گیا۔\nاس وقت کے آرمی کمانڈر نے فوجی اسٹیبلشمنٹ کے اندر فرقہ وارانہ تقسیم کی حساسیت کی وجہ سے مسلح افواج کو کسی بھی فریق کی حمایت کرنے کی اجازت دینے سے انکار کر دیا۔\nامریکہ نے ایک ایلچی رابرٹ مرفی کو اس بحران کا پرامن حل تلاش کرنے کے مقصد سے بھیجا۔ صدر کی میعاد میں توسیع نہ ہونے اور ان کے دوسری مدت کے لیے انتخاب میں حصہ نہ لینے پر بحران کا خاتمہ ہوا۔ آرمی کمانڈر کو ان کا جانشین منتخب کیا گیا۔\nلبنان میں یہ تمام پیش رفت بغداد معاہدے سے باہر ہوئی۔\n24 مارچ 1959 کو عراق کے نئے رہنما عبدالکریم قاسم نے اس اتحاد سے عراق کی دستبرداری کا اعلان کیا جس کا ابھی چوتھا سال بھی مکمل نہیں ہوا تھا۔ اس کا نام بدل کر سیٹو رکھ دیا گیا اور اس کے دفاتر ترکی منتقل کر دیے گئے۔\nدرحقیقت، اس اتحاد نے اپنے ارکان کے اجتماعی دفاع کو یقینی بنانے کا کوئی ذریعہ فراہم نہیں کیا، نہ ہی اس نے مستقل فوجی کمانڈ ڈھانچہ یا مشترکہ مسلح افواج قائم کیں۔\nآئزن ہاور انتظامیہ کے اختتام تک، یہ واضح ہو گیا تھا کہ یہ فوجی اتحاد کے مقابلے میں سیاسی ہم آہنگی اور اقتصادی تعاون کا ایک بہتر ذریعہ ہے۔\n1965 میں پاکستان نے انڈیا کے خلاف جنگ میں اپنے اتحادیوں کی مدد لینے کی کوشش کی لیکن جب اقوام متحدہ کی سلامتی کونسل نے 20 ستمبر کو قرارداد 211 منظور کر کے دونوں متحارب فریقوں کو ہتھیاروں کی فراہمی بند کر دی تو امریکہ اور برطانیہ نے قرارداد کی حمایت کی۔\n1971 میں انڈیا کے ساتھ ایک نئی جنگ شروع ہونے کے بعد، پاکستان نے اتحاد سے مدد حاصل کرنے کی ایک بار پھر ناکام کوشش کی، لیکن اسے صرف محدود امریکی فوجی مدد ملی، جو کہ سینٹوکے دائرہ کار میں نہیں تھی۔\n1974 میں، برطانیہ نے قبرص پر ترکی کے حملے کے خلاف احتجاجاً اس اتحاد سے علیحدگی اختیار کر لی اور اس کی حمایت ختم کر دی، جس کے نتیجے میں جزیرے کے شمال پر ترکی کا قبضہ ہو گیا۔\n1979 میں ایرانی انقلاب نے شاہ کا تختہ الٹ دیا اور ایران اتحاد سے نکل گیا۔ پاکستان نے بھی اسی سال یہ فیصلہ لیا کہ تنظیم نے اس کی سکیورٹی بڑھانے میں کوئی کردار ادا نہیں کیا، اور اسی سال تنظیم کو باضابطہ طور پر تحلیل کر دیا گیا۔",
        "published_date": "Tue, 13 May 2025 02:39:40 GMT",
        "source": "BBC Urdu"
    },
    {
        "guid": "https://urdu.arynews.tv/rabia-noor-kickboxer-wins-gold-medal-baku/",
        "title": "انٹرنیشنل کک باکسر رابعہ نور نے باکو میں گولڈ میڈل جیت لیا، فائٹ ویڈیوز دیکھیں",
        "link": "https://urdu.arynews.tv/rabia-noor-kickboxer-wins-gold-medal-baku/",
        "image_url": "https://urdu.arynews.tv/wp-content/uploads/2025/05/rabia-noor-fight-1.jpg",
        "article": "کراچی: انٹرنیشنل کک باکسر رابعہ نور نے باکو میں گولڈ میڈل جیت لیا۔\nتفصیلات کے مطابق ورلڈ چیمپئن شپ کک باکسنگ میں پاکستان کے لیے ایک اور سنہری کامیابی ملی ہے، بلدیہ ٹاؤن کراچی کی باہمت اور باصلاحیت بیٹی رابعہ نور نے آذربائیجان کے شہر باکو میں ہونے والے عالمی مقابلے میں گولڈ میڈل جیت کر پاکستان کا نام روشن کر دیا۔\nرابعہ نے جیتنے کے بعد کہا کہ انھوں نے 4 راؤنڈ کھیل کر فائٹ جیتی، جس پر انھیں بے حد خوشی ہے، رابعہ نور نے ٹاؤن چیئرمین بلدیہ عبدالکریم آسکانی کا شکریہ ادا کیا جنھوں نے انھیں اسپانسر کیا۔\n \nبلدیہ ٹاؤن کی بیٹی نے محنت، حوصلے اور عزم سے دنیا کو دکھا دیا کہ پاکستانی خواتین کسی سے کم نہیں ہیں، ٹاؤن چیئرمین بلدیہ عبدالکریم آسکانی نے اس ہونہار کھلاڑی کو اسپانسر کر کے اس کامیابی کا راستہ ہموار کیا۔\nرابعہ نور بلدیہ ٹاؤن کراچی کی رہائشی ہے، انھوں نے قومی سطح پر متعدد اعزازت جیتے ہیں، انھیں باکو میں مقابلے میں شرکت کے لیے اسپانسر کی ضرورت تھی، اے ار وائی نیوز کی خبر کے بعد ٹاؤن چیئرمین نے نوٹس لیا اور ان کی جانب سے رابعہ کو ایئر ٹکٹ اور دیگر سفری سہولیات فراہم کی گئیں۔\nانٹرنیشنل کک باکسر اور گولڈ میڈلسٹ اور ایشیئن چیمپئن رابعہ متعدد قومی و بین الاقوامی اعزازات اپنے نام کر چکی ہیں، اب آذربائیجان کے دارالحکومت باکو میں ہونے والی ’’بلڈ ٹو بلڈ‘‘ انٹرنیشنل چیلنج فائٹ میں بھی گولڈ میڈل حاصل کر لیا ہے۔",
        "published_date": "Tue, 13 May 2025 07:33:46 +0000",
        "source": "ARY Urdu"
    },
    {
        "guid": "https://urdu.arynews.tv/stock-market-hits-historic-milestone-as-kse-100-index-crosses-120000-points/",
        "title": "کراچی : پاکستان اسٹاک مارکیٹ نے   بڑا  سنگ میل عبور کرلیا",
        "link": "https://urdu.arynews.tv/stock-market-hits-historic-milestone-as-kse-100-index-crosses-120000-points/",
        "image_url": "https://urdu.arynews.tv/wp-content/uploads/2023/11/psxxxx.jpg",
        "article": "کراچی : پاکستان اسٹاک مارکیٹ نے 2,769 پوائنٹس اضافے کے ساتھ ایک لاکھ 20 ہزار کا سنگ میل عبور کرلیا۔\nتفصیلات کے مطابق پاکستان اسٹاک مارکیٹ میں گزشتہ روز کی ریکارڈ تیزی کے بعد آج بھی زبردست تیزی دیکھی گئی۔\nکاروبار کے آغاز میں ہی بینچ مارک ہینڈرڈ انڈیکس میں 2,769 پوائنٹس کا اضافہ ہوا، اور مارکیٹ بت ایک لاکھ بیس ہزار پوائنٹس کی حد عبور کر لی۔\nانڈیکس اس وقت ایک لاکھ سترہ ہزار چھے سو پچانوے پوائنٹس پر ٹریڈ کررہا ہے۔\nماہرین کا کہنا ہے کہ یہ تیزی مارکیٹ کے لیے ایک مضبوط واپسی کی نشاندہی کرتا ہے، جو پاکستان اور بھارت کے درمیان جنگ بندی کے باعث سرمایہ کاروں کے نئے اعتماد کی عکاسی کرتا ہے۔\nگذشتہ روز پاکستان اسٹاک مارکیٹ نے دس ہزار پوائنٹس اضافے کا نیا ریکارڈ قائم کیا تھا اور ایک دن میں ایک ہزار ارب روپے کی اسٹاک کیپٹلائزیشن بڑھ گئی تھی۔\nکاروباری ہفتے کے آغاز پر ہی پاکستان اسٹاک مارکیٹ نے9929پوائنٹس کا اضافہ ریکارڈ کیا اور تاریخ کی بلند ترین سطح پر پہلی مرتبہ پہنچی ، جس کے بعد پانچ فیصد سے زائد اضافہ ہونے پر ٹریڈنگ روکنا پڑی تھی۔\nاسٹاک مارکیٹ دس ہزار ایک سو تیئس پوائنٹس اضافے کیساتھ ہنڈریڈ انڈیکس ایک لاکھ 17ہزار297 پر بند ہوا اور مارکیٹ کیپٹلائزیشن بارہ سو ارب روپے سے زائد رہی۔",
        "published_date": "Tue, 13 May 2025 07:30:00 +0000",
        "source": "ARY Urdu"
    },
    {
        "guid": "https://urdu.arynews.tv/two-persons-arrested-for-stealing-wearing-iaf-officers-uniform/",
        "title": "بھارتی فضائیہ کے افسر کی وردی چوری ہوگئی",
        "link": "https://urdu.arynews.tv/two-persons-arrested-for-stealing-wearing-iaf-officers-uniform/",
        "image_url": "https://urdu.arynews.tv/wp-content/uploads/2025/05/iaf-uniform.jpg",
        "article": "بھارتی ریاست گجرات سے تعلق رکھنے والی فضائیہ کے افسر کی وردی چوری ہوگئی جو بعد میں ریاست بہار سے برآمد ہوئی۔\nانڈین میڈیا کی رپورٹس کے مطابق شہر پٹیالہ کے علاقے زیرک پور میں لوگوں نے ایک شخص کو بھارتی فضائیہ کی وردی میں ملبوس گشت کرتے ہوئے دیکھا تو پولیس کو اطلاع دی۔\nپولیس حکام نے بتایا کہ زیرک پور سے دو ملزمان کو گرفتار کیا جو فضائیہ کے افسر کی وردی پہن کر گھوم رہے تھے، ملزمان کی شناخت سکھپریت سنگھ اور سکھبیر سنگھ کے نام سے ہوئی۔\nحکام کے مطابق وردی گجرات سے تعلق رکھنے والے فضائیہ کے افسر کی تھی جو کورئیر کے دفتر سے 5 مئی 2025 کو چوری کی گئی تھی۔\nزیرک پور میں ایک درزی بھارتی فوج اور فضائیہ کی وردیاں تیار کرنے کا کام کرتا ہے، اس نے وردی تیار کر کے کورئیر کے دفتر بھیجی جو چوری کر لی گئی۔\nپولیس نے ملزمان کے خلاف زیرک پور تھانے میں مقدمہ درج کر لیا اور اس بات کی تحقیقات کی جا رہی ہیں کہ وردی چوری کرنے کے پیچھے ملزمان کے کیا مقاصد تھے۔\nعلاقہ مکینوں نے میڈیا کو بتایا کہ ملزمان میں سے ایک وردی پہن کر علاقے میں گشت کر رہا تھا جبکہ دوسرا ساتھ تھا، دونوں نے خود کو ایئر فورس کا افسر ظاہر کیا تھا۔",
        "published_date": "Tue, 13 May 2025 07:29:53 +0000",
        "source": "ARY Urdu"
    },
    {
        "guid": "https://urdu.arynews.tv/fahad-mustafa-addresses-pakistan-india-conflict/",
        "title": "’دوبارہ نہ کرنا بیٹا ورنہ چھوڑیں گے نہیں‘ فہد مصطفیٰ کی بھارت کو دوٹوک وارننگ",
        "link": "https://urdu.arynews.tv/fahad-mustafa-addresses-pakistan-india-conflict/",
        "image_url": "https://urdu.arynews.tv/wp-content/uploads/2020/06/Fahad-Mustafa.jpg",
        "article": "معروف اداکار اور ٹیلی ویژن میزبان فہد مصطفیٰ نے بھارتی جارحیت پر بھارت کو دوٹوک وارننگ دیدی ہے۔\nفہد مصطفیٰ پاکستان کے اداکار اور پاکستان کے سب سے بڑے گیم شو جیتو پاکستان کے میزبان ہیں، انہوں نے ہمیشہ اپنی پاکستانی شناخت کو فخر سے ظاہر کیا ہے اور جب بھی کوئی تنازعہ کھڑا ہوتا ہے تو وہ پاکستان کے لیے واضح بیانات دیتے آئے ہیں۔\nتاہم اب پاکستان اور بھارت کے درمیان جنگ بندی کے بعد انہوں نے پاکستانی قوم اور افواجِ پاکستان کے بھرپور جواب کو سراہا اور بھارت کو دوٹوک وارننگ بھی دی ہے۔\nفہد مصطفیٰ نے اے آروائی ڈیجیٹل پر اپنے شو جیتو پاکستان کے آغاز میں مسلح افواج کو زبردست خراجِ تحسین پیش کیا اور کہا کہ پاک فوج ہمیں تو مزہ ہی آگیا ہم سب کا دل خوش ہوگیا۔\n \n \nA post shared by Galaxy Lollywood (@galaxylollywood)\n\nانہوں نے کہا کہ پاکستان ایک پُرامن ملک ہے جہاں ہندو مسلمان سکھ عیسائی سب برابری ہیں، اور سب کے برابر کا تحفظ اور عزت حاصل ہے، یہ وہ ملک نہیں جہاں صرف ہندوؤں کا راج ہو، یہ وہ ملک ہے جہاں ہر بچہ سکون سے سانس لے سکتا ہے۔\nپاکستان کے اداکار و ہوسٹ نے کہا کہ ہم پاکستانی بڑے دل کے مالک ہیں، ہمارے ذہن کھلے ہوئے ہیں، پاکستانی قوم بھارتیوں سے زیادہ برداشت اور وسعتِ نظر رکھتی ہے۔\nاداکار نے کہا کہ  سب سے بڑا کریڈٹ پاکستانی میڈیا کو جاتا ہے جنہوں نے انتہائی مثبت رپورٹنگ کی اور وہی سب دکھایا جو اصل میں ہوا دوسروں کی طرح جھوٹ کا سہارا نہیں لیا، یہاں جو کچھ بھی ہوا بھارت نے اسے محسوس کیا۔\nانہوں نے واضح پیغام دیتے ہوئے کہا کہ ہم جنگ کے خواہاں نہیں، مگر امن کی خواہش کو ہماری کمزوری نہ سمجھا جائے، بھارت کو یہ سمجھنا ہوگا کہ یہ کوئی فلمی سین نہیں، حقیقی دنیا ہے اور یہاں ہر قدم کا مؤثر جواب دیا جاتا ہے۔",
        "published_date": "Tue, 13 May 2025 07:18:49 +0000",
        "source": "ARY Urdu"
    },
    {
        "guid": "https://urdu.arynews.tv/maldives-joins-saudi-arabias-route-to-makkah-initiative/",
        "title": "روٹ ٹو مکہ اینیشیٹو میں مالدیپ کو شامل کرنے کا فیصلہ",
        "link": "https://urdu.arynews.tv/maldives-joins-saudi-arabias-route-to-makkah-initiative/",
        "image_url": "https://urdu.arynews.tv/wp-content/uploads/2025/05/Maldives-joins-Saudi-Arabias-‘route-to-Makkah-initiative.jpg",
        "article": "سعودی عرب میں حج سیزن 2025 کا آغاز ہوچکا ہے، دنیا بھر سے عازمین حج کی آمد کا سلسلہ جاری ہے، ایسے میں روٹ ٹو مکہ اینیشیٹو میں مالدیپ کو بھی شامل کرنے کا فیصلہ کیا ہے۔\nسعودی خبر رساں ادارے کی رپورٹ کے مطابق مالدیپ سے آنے والے عازمین حج روٹ ٹو مکہ اینیشیٹو سے فائدہ سکیں گے، اینیشیٹو کا مقصد مالدیپ کے عازمین کو بہترین سہولیات فراہم کرنا ہے۔\nمالدیپ کی وزارت اسلامی أمور کا اس حوالے سے کہنا ہے کہ ملک کے بین الاقوامی ہوائی اڈوں پر مالدیپ کے عازمین حج کی سفری کارروائیاں مکمل کی جائیں گی۔\nاینیشیٹو کی مدد سے مالدیپ کے عازمین حج جدہ یا مدینہ منورہ پہنچنے پر انہیں مزید سفری کارروائی کا سامنا نہیں کرنا پڑے گا۔\nعازمین جدہ یا مدینہ ایئرپورٹ سے سیدھا اپنے ہوٹلوں کی طرف روانہ ہوجائیں گے، جہاں انہیں ان کا سامان مل جائے گا۔\nدوسری جانب سعودی عرب میں ادارہ حرمین کے شعبہ دینی امور کی جانب سے حج آپریشنل پلان جاری کردیا گیا جو 120 اقدامات پر مشتمل ہے۔ منصوبے کا مقصد عازمین حج کی بہتر رہنمائی کرنا ہے۔\nحرمین میں دینی امور کے سربراہ شیخ السدیس نے آپریشنل منصوبے کا افتتاح کردیا ہے۔ اُن کا کہنا تھا کہ مملکت کی قیادت نے ضیوف الرحمان کی سہولت اور آرام کے لیے تمام وسائل بروئے کار لائے ہیں تاکہ دنیا بھر سے آنے والے عازمین یہاں سے اعتدال پسندی اور انسانیت کا پیغام لے کر جائیں۔\nشیخ السدیس کا حج آپریشنل پلان سے متعلق کہنا تھا کہ مختلف ممالک سے آنے والے عازمین حج کی سہولت کیلیے متعدد زبانوں میں ڈیجیٹل رہنما ضوابط جاری کیے ہیں جس کیلیے مصنوعی ذہانت سے آراستہ روبوٹس بھی فراہم کیے گئے ہیں۔\nروبوٹس ’منارہ‘ کے دوسرے ورژن کو متعارف کرایا گیا جو گزشتہ برس سے اپ ڈیٹ ہے اس میں مزید زبانوں کا بھی اضافہ کیا گیا ہے جبکہ سکرینز کے معیار کو بھی بہتر بنایا گیا ہے۔\nاس کے علاوہ عازمین حج کے لئے 50 علمی و فکری پروگرامز کا بھی اہتمام کیا گیا ہے جبکہ ضیوف الرحمان کی خدمت کیلیے 2 ہزار سے زائد سعودی کارکنوں کو بھی تعینات کیا جائے گا۔",
        "published_date": "Tue, 13 May 2025 07:12:29 +0000",
        "source": "ARY Urdu"
    },
    {
        "guid": "https://urdu.arynews.tv/customs-officer-traffic-accident-super-highway/",
        "title": "گزشتہ روز ٹریفک حادثے میں جاں بحق شہری کسٹم افسر نکلے",
        "link": "https://urdu.arynews.tv/customs-officer-traffic-accident-super-highway/",
        "image_url": "https://urdu.arynews.tv/wp-content/uploads/2025/05/customs-accident.jpg",
        "article": "کراچی: گزشتہ روز کراچی میں سپر ہائی وے اسکیم 33 کے قریب ٹریفک حادثے میں جاں بحق شہری کسٹم پریونٹو افسر نکلے، کسٹم حکام کا کہنا ہے کہ متوفی رانا مدثر کسٹم کے لیگل ڈویژن میں تعینات تھے۔\nتفصیلات کے مطابق کسٹم حکام نے کہا ہے کہ سپر ہائی وے اسکیم 33 کے قریب حیدر آباد سے کراچی آتے ہوئے رانا مدثر کی گاڑی کو ڈمپر نے کچل دیا تھا، حادثے میں رانا مدثر کے سر پر گہری چوٹ آئی تھی، جس پر انھیں نجی اسپتال میں منتقل کیا گیا تھا، جہاں وہ زخموں کی تاب نہ لاتے ہوئے جاں بحق ہو گئے۔\nگزشتہ روز رانا مدثر کی لاش کو ضابطے کی کارروائی کے بعد ورثا کے حوالے کیا گیا، رانا مدثر کی نماز جنازہ ادا کر دی گئی ہے، جس میں کسٹم افسران کی بڑی تعداد نے شرکت کی۔\nکسٹم حکام کے مطابق رانا مدثر کا آبائی تعلق ملتان سے تھا، ان کی لاش آبائی علاقے روانہ کر دی گئی ہے۔\nواضح رہے کہ کراچی میں ہیوی گاڑیوں کے حادثات نہیں رک سکے ہیں، سپر ہائی وے بس ٹرمنل کے قریب ایک تیز رفتار ٹریلر نے سواری کے انتظار میں کھڑے رکشے کو کچل دیا جس سے رکشہ ڈرائیور جاں بحق ہو گیا، متوفی رکشہ ڈرائیور کی شناخت قطب الدین کے نام سے ہوئی ہے۔\nگزشتہ روز بھی ایک اور افسوس ناک حادثے میں ایک خاندان کی زندگی کا چراغ گل ہو گیا تھا، یہ واقعہ سرجانی ٹاؤن میں ناردرن بائی پاس پر پیش آیا تھا، جس میں ایک ڈمپر نے کار کو ٹکر مار دی تھی۔ ریسکیو حکام کے مطابق اس حادثے میں کار سوار باپ بیٹے سمیت 3 افراد جاں بحق ہوئے تھے، جاں بحق افراد منگھوپیر کے علاقے گل محمد قلندرانی گوٹھ کے رہائشی تھے۔\n9 مئی کو بھی کراچی میں ہیوی ٹریفک نے ایک فیملی کو اجاڑ دیا تھا، جب ایک ٹرک نے موٹر سائیکل سوار باپ بیٹے کو کچل دیا تھا۔ یہ حادثہ اورنگی 15 نمبر میں تیز رفتار ٹرک کی ٹکر سے پیش آیا تھا۔",
        "published_date": "Tue, 13 May 2025 07:07:07 +0000",
        "source": "ARY Urdu"
    },
    {
        "guid": "https://urdu.arynews.tv/pervaiz-elahi-pak-fauj-13-05-2025/",
        "title": "پاک افواج کو سلام پیش کرتا ہوں، پرویز الٰہی",
        "link": "https://urdu.arynews.tv/pervaiz-elahi-pak-fauj-13-05-2025/",
        "image_url": "https://urdu.arynews.tv/wp-content/uploads/2024/04/pervaiz.jpg",
        "article": "لاہور: سابق وزیر اعلیٰ پنجاب پرویز الٰہی کا کہنا ہے کہ پاک افواج کو سلام پیش کرتا ہوں، قوم پاک فوج کے ساتھ مل کر لڑی۔\nمنی لانڈرنگ کیس کی سماعت کے بعد عدالت کے باہر میڈیا سے گفتگو میں پرویز الٰہی نے کہا کہ بھارت دوبارہ حملے کی جرات نہیں کرے گا اور اگر کیا تو مار کھائے گا۔\nپاک بھارت کشیدگی سے متعلق تمام خبریں\nپرویز الٰہی سمیت دیگر کے خلاف منی لانڈرنگ کیس کی سماعت کے دوران پراسیکیوٹر نے عدالت کو بتایا کہ ہم ہر ماہ انٹرپول کو مونس الٰہی کی گرفتاری کیلیے ریڈوارنٹ کیلیے درخواست بھجواتے ہیں، جیسے ہی کوئی پیشرفت ہوتی ہے تو عدالت کو آگاہ کیا جائے گا۔\nعدالت نے مونس الٰہی اور شریک ملزم جبران کے ریڈوارنٹ پر رپورٹ اور پرویز الٰہی کی بریت کی درخواست پر دلائل طلب کر لیے۔\nسابق وزیر اعلیٰ پنجاب نے حاضری مکمل کروائی۔ سماعت کے دوران فاضل جج نے پرویز الٰہی س؁ خیریت دریافت کی تو انہوں نے بتایا کہ جی اب بہتر محسوس کر رہا ہوں۔\nپراسیکیوٹر کا کہنا تھا کہ ترمیمی چالان کو سامنے رکھ کر اس درخواست پر بحث کریں گے، ہمیں اس کیلیے مہلت دی جائے۔\nوکیل سابق وزیر اعلیٰ پنجاب نے کہا کہ یہ آج تک کوئی ثبوت پیش نہیں کر سکے، ایف آئی اے صرف زبانی جمع خرچ کر رہا ہے۔\nعدالت نے کیس کی سماعت کل تک ملتوی کر دی۔",
        "published_date": "Tue, 13 May 2025 07:05:49 +0000",
        "source": "ARY Urdu"
    },
    {
        "guid": "https://urdu.arynews.tv/uae-announced-eid-al-adha-2025-holidays/",
        "title": "متحدہ عرب امارات میں عید الاضحیٰ کی تعطیلات کا اعلان",
        "link": "https://urdu.arynews.tv/uae-announced-eid-al-adha-2025-holidays/",
        "image_url": "https://urdu.arynews.tv/wp-content/uploads/2025/05/UAE-announced-Eid-al-Adha-2025-holidays.jpg",
        "article": "متحدہ عرب امارات میں عید الاضحیٰ کی تعطیلات 4 روزہ تعطیلات کا اعلان کردیا گیا، توقع ہے جمعہ 6 جون کو عید الاضحی کا پہلا دن ہوگا۔\nعرب خبر رساں ادارے کی رپورٹ کے مطابق اماراتی فلکیاتی سوسائٹی کے نگران اعلی اور عرب فلکیاتی فیڈریشن کے رکن ابراہیم الجرون کا کہنا ہے کہ ماہرین فلکیات نے توقع ظاہر کی ہے کہ’منگل 27 مئی 2025 کو متحدہ عرب امارات کے وقت کے مطابق 7:02 پر ذی الحجہ کے چاند کی پیدائش ہوگی جو غروب آفتاب کے 38 منٹ بعد تک رہے گا۔\nفلکیاتی حساب سے یکم ذوالحجہ بدھ 28 مئی کو ہو گا اس طرح 6 جون 2025 کو ذوالحجہ کی 10 تاریخ ہونے کا امکان ہے جبکہ وقوف عرفہ جمعرات 5 جون کو ہوگا۔\nدوسری جانب بنگلادیش کی حکومت نے عید الاضحیٰ کے موقع پر عوام کو بڑی خوشخبری سناتے ہوئے 10 روز کی تعطیلات کا اعلان کردیا۔\nچیف ایڈوائزر کے پریس سیکرٹری شفیق العالم نے اپنے آفیشل فیس بک اکاؤنٹ پر بتایا کہ کابینہ کی منظوری کے بعد 10 روزہ سرکاری تعطیل کا فیصلہ کیا گیا ہے۔\nانہوں نے مزید کہا کہ اس طویل تعطیل کی وجہ سے 17 مئی اور 24 مئی (ہفتہ) کو دفاتر کھلے رہیں گے تاکہ سرکاری کام متاثر نہ ہو۔\nاس کے علاوہ مشاورتی کونسل نے اجلاس میں سائبر سیکیورٹی سے متعلق ’سائبر شوروکھا اودھدیش 2025‘ کے مسودے کو بھی منظوری دے دی ہے۔\nواضح رہے کہ فلکیاتی ماہرین کے مطابق عید الاضحیٰ 7 جون بروز ہفتے کو ہونے کا امکان ہے۔",
        "published_date": "Tue, 13 May 2025 06:50:02 +0000",
        "source": "ARY Urdu"
    },
    {
        "guid": "https://urdu.arynews.tv/ishaq-dar-on-cnn/",
        "title": "’پانی کا مسئلہ حل کرنے میں ناکامی جنگ کے مترادف‘: اسحاق ڈار کا واضح پیغام",
        "link": "https://urdu.arynews.tv/ishaq-dar-on-cnn/",
        "image_url": "https://urdu.arynews.tv/wp-content/uploads/2023/05/ishaq-dar-1.jpg",
        "article": "اسلام آباد: نائب وزیراعظم و وزیر خارجہ اسحاق ڈار نے کہا کہ پاکستان ہر قسم کی دہشت گردی کی مذمت کرتا ہے۔\nتفصیلات کے مطابق نائب وزیراعظم و وزیرخارجہ اسحاق ڈار نے سی این این کو انٹرویو میں کہا کہ پاکستان نے بھارت پر حملے کیلئے جوہری ہتھیار استعمال کرنے پر غور نہیں کیا تھا لیکن پورا یقین تھا ہماری صلاحیت اتنی مضبوط ہے کہ بھارت کو زمین اور فضا میں شکست دینگے۔\nپاکستان کے نائب وزیراعظم نے کہا کہ جوہری آپشن کبھی میز پر نہیں تھا، بھارت نے دیکھ لیا اس کے ساتھ کیا ہوا، بھارت کو علم ہوگیا تھا کہ کتنا سنگین نقصان ہوچکا ہے، ہمیں امریکی وزیرخارجہ مارکو روبیو نے پیغام دیا بھارت لڑائی روکنے کیلئے تیار ہے۔\nوزیراعظم نے آل پارٹیز کانفرنس (اے پی سی) طلب کرلی\nاسحاق ڈار کا کہنا تھا کہ بعض اوقات بہت سنجیدہ فیصلے لینے پڑتے ہیں، اسلام آباد کے پاس اپنے دفاع میں حملے کے سوا کوئی چارہ نہیں تھا اور پاکستان طویل مدتی امن کیلئے ایسے راستے کا منتظر ہے جو دونوں ممالک کیلئے باوقار ہو، پاکستان ہر قسم کی دہشت گردی کی مذمت کرتا ہے۔\nنائب وزیراعظم نے مزید کہا کہ یقین ہے ڈونلڈ ٹرمپ پاکستان کی انسداددہشت گردی کی کوششوں کی حمایت کرتے ہیں، اسحاق ڈار نے واضح کیا کہ پانی کا مسئلہ حل کرنے میں ناکامی جنگ کے مترادف ہوگا۔\nواضح رہے کہ گزشتہ ماہ مقبوضہ کشمیر میں 22 اپریل کو پہلگام فالس فلیگ آپریشن کی آڑ لے کر بزدل دشمن بھارت نے 7 مئی کو رات کی تاریکی میں پاکستان پر حملہ کیا تھا۔ میزائل اور ڈرون حملوں میں 26 سے زائد معصوم پاکستانی شہید اور درجنوں زخمی ہوئے تھے۔\nمزید پڑھیں : وزیراعظم کا ہر سال 10 مئی کو ’’یوم معرکہ حق‘‘ منانے کا اعلان \nپاک فوج نے اس کے ردعمل میں دفاع وطن کے لیے منہ توڑ جواب دیتے ہوئے بھارت کا غرور سمجھے جانے والے رافیل طیاروں سمیت 6 جنگی طیارے اور اسرائیلی ساختہ تمام ڈرونز مار گرائے لیکن جب بھارت کا جنگی جنون ختم نہ ہوا تو 10 مئی کی علی الصباح بھارت کے خلاف آپریشن بنیان مرصوص شروع کیا اور چند گھنٹے میں ہی بھارت کو گھٹنے ٹیکنے پر مجبور کر دیا۔",
        "published_date": "Tue, 13 May 2025 06:46:33 +0000",
        "source": "ARY Urdu"
    },
    {
        "guid": "https://urdu.arynews.tv/pakistani-actors-removed-from-bollywood-films-and-song-posters/",
        "title": "پاکستانی فنکاروں کی تصاویر بالی وڈ گانوں کے پوسٹرز سے ہٹا دی گئیں",
        "link": "https://urdu.arynews.tv/pakistani-actors-removed-from-bollywood-films-and-song-posters/",
        "image_url": "https://urdu.arynews.tv/wp-content/uploads/2025/05/pakistani-actors.jpg",
        "article": "بھارت میں فواد خان، ماہرہ خان و دیگر پاکستانی فنکاروں کو میوزک پلیٹ فارم پر ان کی بالی وڈ فلموں کے پوسٹرز سے ہٹا دیا گیا۔\nانڈین میڈیا کی رپورٹس کے مطابق فواد خان کی تصویر اب ان کی فلم ’کپور اینڈ سنز‘ کے پوسٹر سے غائب ہے جبکہ ماہرہ خان کو شاہ رخ خان کی فلم ’رئیس‘ کے پوسٹر سے ہٹا دیا گیا۔\n’بدھو سا من‘ گانے میں فواد خان، سدھارتھ ملہوترا اور عالیہ بھٹ نے پرفارم کیا تھا جو اب بھارت میں یوٹیوب پر ناقابل رسائی بنا دیا گیا۔ میوزک ایپلی کیشنز پر گانے کا پوسٹر بھی تبدیل کیا گیا جس میں پاکستانی اداکار نظر نہیں آ رہے۔\n\nاسی طرح فلم ’رئیس‘ کے گانوں کے البم میں پر شاہ رخ خان اور ماہرہ خان کی تصویر تھی جب اب تبدیل کر دی گئی، اب البم پر صرف بالی وڈ اداکار موجود ہیں۔\nیہ بھی پڑھیں: فواد خان کی ’عبیر گلال‘ کے گانے اور ٹیزر یوٹیوب سے ڈیلیٹ\n2014 کی فلم ’خوبصورت‘ میں بالی وڈ اداکارہ سونم کپور نے فواد خان کے ساتھ اداکاری کی تھی، فلم کے پوسٹر میں اب تک کوئی تبدیلی نہیں کی گئی۔\nپاکستانی اداکارہ ماورا حسین کو اسپاٹائف اور یوٹیوب میوزک پر ان کی بالی وڈ فلم ’صنم تیری قسم‘ کے البم کور سے ہٹا دیا گیا۔\nپاک بھارت کشیدگی کے دوران مودی سرکار نے او ٹی ٹی پلیٹ فارمز، میڈیا اسٹریمنگ سروسز اور پاکستانی مواد کے حوالے سے ایڈوائزری جاری کی تھی۔\nاس میں انفارمیشن ٹیکنالوجی (انٹرمیڈیری گائیڈ لائنز اینڈ ڈیجیٹل میڈیا ایتھکس کوڈ) رولز 2021 کا حوالہ دیا گیا جس میں اس بات پر روشنی ڈالی گئی کہ پبلیشرز کو ایسے مواد سے پرہیز کرنا چاہیے جو بھارت کی خودمختاری اور سالمیت کو متاثر کرتا ہو۔",
        "published_date": "Tue, 13 May 2025 06:41:09 +0000",
        "source": "ARY Urdu"
    },
    {
        "guid": "fed60ad09d8e5b2c7537da7c61d43f18",
        "title": "جنگ کی مخالفت پر نامور مسلم صحافی کو دھمکیاں، ہندو انتہاپسندوں کی فحش مہم",
        "link": "https://www.express.pk/story/2761245/jang-ki-mukhalfat-par-famous-muslim-journalis-k-thraats-2761245/",
        "image_url": "https://img.express.pk/logo/expresslogo.webp",
        "article": "نئی دہلی: بھارت کی معروف مسلم صحافی عارفہ خانم شیروانی کو جنگ مخالف اور امن پسند مؤقف اختیار کرنے پر ہندو انتہاپسندوں کی جانب سے شدید ہراسانی، دھمکیوں اور فحش پیغامات کا سامنا ہے۔\nدی وائر کی سینئر ایڈیٹر اور ایوارڈ یافتہ صحافی عارفہ خانم کو صرف اس وجہ سے ملک دشمن اور غدار قرار دیا جا رہا ہے کیونکہ انہوں نے حالیہ پاک بھارت کشیدگی پر امن کا پیغام دیا اور جنگ کی مخالفت کی۔\nفیکٹ چیکنگ ادارے آلٹ نیوز کے شریک بانی محمد زبیر کا کہنا ہے کہ یہ کوئی اتفاقیہ مہم نہیں، بلکہ \"ہندوتوا نائٹ\" نامی سوشل میڈیا اکاؤنٹ کے ذریعے ایک منظم انداز میں مسلم صحافیوں کو نشانہ بنانے کا سلسلہ جاری ہے۔ یہ اکاؤنٹ پہلے بھی کئی مسلم صحافیوں پر نفرت انگیز مہم چلا چکا ہے۔\nعارفہ خانم کو ملنے والی دھمکیوں پر بھارتی پولیس اور حکومت نے اب تک کوئی ردعمل ظاہر نہیں کیا۔ ناقدین کے مطابق حکومت کی خاموشی خود اس طرح کی مہمات کو حوصلہ دیتی ہے، جس سے نہ صرف مسلم صحافی بلکہ اقلیتوں میں شدید خوف و ہراس پھیلتا ہے۔\nیہ سارا منظرنامہ اس وقت سامنے آیا ہے جب پاکستان کی کامیاب دفاعی کارروائی 'بنیان مرصوص' کے بعد بھارتی میڈیا اور حکومت سخت بوکھلاہٹ کا شکار ہیں، اور اپنی ناکامی کو چھپانے کے لیے امن پسند آوازوں کو خاموش کرنے کی کوشش کر رہے ہیں۔",
        "published_date": "Tue, 13 May 25 07:10:10 +0000",
        "source": "Express Urdu"
    },
    {
        "guid": "4a6ea8bc567dfa7c1a281cdc6b9f1851",
        "title": "شریف خاندان کی عمران خان سے دشمنی نہیں بلکہ ڈر ہے، علیمہ خان",
        "link": "https://www.express.pk/story/2761243/shareef-khandan-ki-imran-khan-se-dushmani-nai-balke-dar-hai-aleema-khan-2761243/",
        "image_url": "https://img.express.pk/logo/expresslogo.webp",
        "article": "بانی پی ٹی آئی کی بہن علیمہ خان کا کہنا ہے کہ شریف خاندان کی بانی پی ٹی آئی سے دشمنی نہیں بلکہ ڈر ہے۔\nپنجاب حکومت اور شریف خاندان مودی سے لڑنے کے بجائے ہم سے لڑ رہے ہیں، کیا بانی پی ٹی آئی کو شہباز شریف فون نہیں کر سکتا۔\nاسلام آباد ہائیکورٹ میں میڈیا سے گفتگو کرتے ہوئے علیمہ خان نے کہا کہ مودی کو جو تھپڑ لگے ہیں وہ اس کا بدلہ لے گا اور مودی کو جواب دینے کے لیے بانی پی ٹی آئی کی ضرورت ہے۔\nانہوں نے کہا کہ کشمیری اپنی آزادی کی جنگ لڑ رہے ہیں، خواجہ آصف کہہ رہا ہے کہ بھارت سے کشمیر میں جاری دہشتگردی پر بات چیت ہوگی، ہوسکتا ہے مجھے سننے میں غلطی ہو خواجہ آصف سے وضاحت لے لیں۔\nصحافی نے سوال کیا کہ کیا جنید اکبر کو بانی پی ٹی آئی نے چیئرمین پبلک اکاؤنٹس کمیٹی سے استعفا دینے کا کہا ہے؟ علیمہ خانے کہا کہ کل سے آپ لوگوں کی رپورٹنگ دیکھ کر حیران ہوں، عمران خان نے جنید اکبر پر مزید بھروسہ کر کے تحریک چلانے کی ذمہ داری تھی۔\nانہوں نے کہا کہ میڈیا کو لگتا ہے عہدہ بہت بڑی چیز ہے لیکن بانی پی ٹی آئی کے لیے تحریک بڑی چیز ہے، تحریک انصاف کے لیے تحریک سے بڑھ کر کچھ نہیں۔\nعلیمہ خان کا کہنا تھا کہ 20 ماہ قبل میرا نام ای سی ایل میں شامل ہوا تھا، آج عدالت نے ای سی ایل سے نام نکالنے کا فیصلہ دے دیا، اب دیکھتے ہیں فیصلے پر عملدرآمد ہوتا ہے یا نہیں۔",
        "published_date": "Tue, 13 May 25 07:06:59 +0000",
        "source": "Express Urdu"
    },
    {
        "guid": "b997ce02f9d88946883320c70e38f212",
        "title": "6 ٹیمیں 0 خوف! چیئرمین پی سی بی نے بھارت کو اپنے انداز میں ٹرول کرڈالا",
        "link": "https://www.express.pk/story/2761242/pcb-chiefs-savage-troll-6-teams-zero-fear-dig-at-india-2761242/",
        "image_url": "https://img.express.pk/logo/expresslogo.webp",
        "article": "چیئرمین پاکستان کرکٹ بورڈ (پی سی بی) محسن نقوی نے بھارت کو ٹرول کرتے ہوئے پاکستان سپر لیگ (پی ایس ایل) 10 کے بقیہ میچز کی بحالی کا اعلان کردیا۔\nسماجی رابطے کی سائٹ ایکس (ٹوئٹر) پر ٹوئٹ کرتے ہوئے محسن نقوی نے پاکستان کی جانب سے حالیہ کشیدگی کے دوران 6 بھارتی طیارے گرانے اور پاکستان کا کوئی طیارہ نہ گرنے کا تذکرہ یوں کیا کہ \"لیگ پھر سے وہاں سے شروع ہو رہی ہے جہاں سے رُکی تھی۔ 6 ٹیمیں، 0 خوف۔\"\nانہوں نے مزید لکھا کہ پاکستان سپر لیگ (پی ایس ایل) کے 10ویں ایڈیشن کے بقیہ 8 میچز 17 سے 25 مئی تک ہوں گے۔\nمزید پڑھیں: پی ایس ایل 10کے باقی میچز کا شیڈول جاری\nمحسن نقوی نے کہا ہے کہ ہم ایک بار پھر کرکٹ کے اسپرٹ کا جشن منانے جارہے پیں، تمام ٹیموں کے لیے نیک خواہشات کا اظہار کرتا ہوں۔\nقبل ازیں پاک بھارت کشیدگی کے دوران پاکستان سپر لیگ 10 کو ملتوی کردیا گیا تھا۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nواضح رہے کہ پاکستان نے 6 اور 7 مئی کی درمیانی شب بھارتی جارحیت کے دفاع کرتے ہوئے 5 طیارے اور ایک ڈرون مار گرایا تھا، ان طیاروں میں 3 رافیل اور ایک ایک مگ 29 اور سخوئی ایس یو 30 شامل تھے۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nدوسری جانب دنیا بھر میں 3 رافیل طیاروں کے زمین بوس ہونے اور جعلی خبریں پھیلانے پر دنیا بھر میں ہندوستان کو شدید ٹرولنگ کا سامنا ہے۔",
        "published_date": "Tue, 13 May 25 06:58:19 +0000",
        "source": "Express Urdu"
    },
    {
        "guid": "ceafcd682da76dd7d5ff750c3214de15",
        "title": "​​​​​​​براڈ پٹ کی ایکشن تھرلر فلم \"ایف 1\" کا سنسنی خیز ٹریلر جاری، کب ریلیز ہوگی؟",
        "link": "https://www.express.pk/story/2761241/brad-pitts-action-thriller-film-f1-gets-an-exciting-trailer-release-when-will-it-hit-cinemas-2761241/",
        "image_url": "https://img.express.pk/logo/expresslogo.webp",
        "article": "ہالی ووڈ اداکار براڈ پٹ کی ایکشن تھرلر فلم \"ایف 1\" کا سنسنی خیز ٹریلر جاری کردیا گیا۔\nبراڈ پٹ کی نئی ایکشن سے بھرپور ریسنگ فلم ’ایف 1‘ کا ٹریلر یوٹیوب پر جاری کر دیا گیا ہے، جسے مداحوں کی جانب سے زبردست پذیرائی مل رہی ہے۔ فلم 27 جون 2025 کو عالمی سطح پر سینما گھروں میں نمائش کے لیے پیش کی جائے گی، جب کہ کچھ ممالک میں اسے 25 جون کو ریلیز کیا جائے گا۔\nیہ فلم فارمولہ ون کے سات مرتبہ عالمی چیمپیئن لیوس ہیملٹن، جیری بروک ہائمر، جوزف کوسنسکی، براڈ پٹ اور دیگر پروڈیوسرز کی مشترکہ کاوش ہے۔\nفلم میں براڈ پٹ ایف 1 کے تجربہ کار ڈرائیور سونی ہیز کا کردار ادا کر رہے ہیں، جو 1990 کی دہائی میں ایک حادثے کے بعد ایف 1 سے ریٹائر ہو گیا تھا۔ فلم کی کہانی اس وقت کے گرد گھومتی ہے جب ہیز کو ایک بار پھر ٹیم کی مدد کے لیے واپس بلایا جاتا ہے۔\nاس فلم کی خاص بات یہ ہے کہ اس میں حقیقی ایف 1 لمحات شامل کیے گئے ہیں، جن میں براڈ پٹ کی سلور اسٹون گرینڈ پریکس تقریب میں حقیقی ڈرائیورز کے ساتھ موجودگی بھی شامل ہے۔ شائقین فلم کی حقیقی عکاسی اور ویژیول ایفیکٹس سے بہت متاثر دکھائی دے رہے ہیں اور اس کی ریلیز کا بےصبری سے اتنظار کر رہے ہیں۔",
        "published_date": "Tue, 13 May 25 06:56:25 +0000",
        "source": "Express Urdu"
    },
    {
        "guid": "6fc8375163b3367cf8197ad9fe22f7a1",
        "title": "’پاک فوج جیسی فوج پوری دنیا میں نہیں‘، ،معرکہ مرصوص پر عوامی رائے",
        "link": "https://www.express.pk/story/2761240/there-is-no-army-like-the-pakistan-army-in-the-whole-world-public-opinion-on-the-battle-of-marsus-2761240/",
        "image_url": "https://img.express.pk/logo/expresslogo.webp",
        "article": "معرکہ مرصوص کے حوالے سے عوام نے اپنے جذبات کا اظہار کرتے ہوئے کہا ہے کہ پاک فوج جیسی فوج پوری دنیا میں نہیں ہے۔\nرپورٹ کے مطابق عوام نے کہا کہ ہندوستان کی فوج ہماری فوج کے مقابل نہیں، ہم نے ہندوستان کو منہ توڑ جواب دیا ہے، ہم پاک فوج کے ساتھ جان دینے کے لئے حاضر ہیں۔\nعوام نے کہا کہ پاک فوج جذبہ ایمان سے سرشار ہے، ہمارا ایک فوجی ہندوستان کے دس فوجیوں پر بھاری ہے، ہم پاک فوج کے شانہ بشانہ کھڑے ہیں۔\nان کا کہنا تھا کہ نریندر مودی ایک ڈرپوک شخص ہے، پاکستان کا حصول کلمہ طیبہ پر ہوا ہے اسے کوئی نہیں مٹا سکتا۔",
        "published_date": "Tue, 13 May 25 06:50:30 +0000",
        "source": "Express Urdu"
    },
    {
        "guid": "c331dcc4892c409f05c4b29afeda1d13",
        "title": "پاکستان اور بھارت کے درمیان جنگ بندی کیسے ہوئی؟ وزیر اطلاعات حقائق سامنے لے آئے",
        "link": "https://www.express.pk/story/2761239/pakistan-or-india-ke-darmyan-ceasefire-kese-hui-info-minister-haqaiq-samne-le-aay-2761239/",
        "image_url": "https://img.express.pk/logo/expresslogo.webp",
        "article": "وفاقی وزیر اطلاعات عطاء اللہ تارڑ نے اسکائی نیوز کو انٹرویو میں پاکستان اور بھارت کے درمیان حالیہ جنگ بندی سے متعلق حقائق بتا دیے۔ \nاسکائی نیوز کو انٹرویو میں عطاء اللہ تارڑ نے کہا کہ پاکستان اور بھارت کے درمیان حالیہ سیز فائر مختلف ممالک کی سفارتی کوششوں کا نتیجہ ہے۔\nانہوں نے کہا کہ وزیر اعظم نے امریکی صدر ڈونلڈ ٹرمپ کا خصوصی شکریہ ادا کیا جبکہ چین، سعودی عرب، یو اے ای، ترکیہ اور قطر نے بھی سیز فائر کے لیے اپنا اہم کردار ادا کیا۔\nوزیر اطلاعات نے واضح کیا کہ پاکستان نے بھارتی فوجی تنصیبات اور اسلحہ ڈپوؤں کو نشانہ بنایا، بھارت کے نقصانات سب کے سامنے ہیں، بھارت مزید کشیدگی جھیلنے کی پوزیشن میں نہیں تھا۔\nعطاء تارڑ نے کہا کہ سیز فائر پاکستان کی کمزوری نہیں بلکہ حکمت عملی کی کامیابی ہے، سیز فائر کے بعد ڈی جی ایم اوز کے درمیان پہلا رابطہ ہو چکا ہے۔\nانہوں نے کہا کہ امریکی صدر کی دوسری ٹویٹ میں مسئلہ کشمیر کے حل کے لیے امریکی خواہش کا اظہار کیا گیا ہے، صدر ڈونلڈ ٹرمپ مسئلہ کشمیر کے حل کے خواہاں ہیں۔\nعطاء تارڑ نے کہا کہ بھارت نے پاکستان کو پانی کی فراہمی تاحال بند نہیں کی اور نہ بھارت کے پاس پانی روکنے کی صلاحیت ہے، اس وقت پانی کی فراہمی معمول کے مطابق جاری ہے۔\nانہوں نے مزید کہا کہ پہلگام واقعے پر پاکستان نے افسوس اور ہمدردی کا اظہار کیا جبکہ پاکستان نے شفاف تحقیقات میں تعاون کی پیشکش بھی کی لیکن بھارت نے بغیر ثبوت پاکستان پر الزامات عائد کیے اور تاحال ایک بھی ثبوت پیش نہیں کر سکا، کسی گروہ نے پہلگام واقعہ کی ذمہ داری قبول نہیں کی۔\nعطاء تارڑ کا کہنا تھا کہ مقبوضہ کشمیر میں 7 لاکھ بھارتی فوج کی موجودگی میں پہلگام واقعہ رونما ہونا بھارت کی سیکیورٹی ناکامی ہے، بھارتی انٹیلی جنس مکمل ناکام ثابت ہوئی جبکہ بھارت پہلگام واقعہ کو پاکستان سے جوڑنے میں بری طرح ناکام ہوا ہے۔\nانٹرویو میں انہوں نے واضح کیا کہ پاکستان دہشت گردی کے خلاف سب سے بڑی جنگ لڑ رہا ہے اور مغربی سرحدوں پر دہشت گردوں کے خلاف کارروائیاں جاری ہیں۔ دہشت گردی کے خلاف جنگ میں پاکستان نے بے گناہ شہریوں، جوانواں اور افسران کی جانوں کی قربانیاں دی ہیں، پاکستان میں کسی دہشت گرد گروہ کی کوئی محفوظ پناہ گاہ موجود نہیں۔\nوفاقی وزیر اطلاعات کا کہنا تھا کہ پوری قوم افواجِ پاکستان کے ساتھ کھڑی ہے اور پاکستان کی فتح روز روشن کی طرح عیاں ہے۔",
        "published_date": "Tue, 13 May 25 06:41:30 +0000",
        "source": "Express Urdu"
    },
    {
        "guid": "38cbe87c0fde0104fef3d21266ea26a2",
        "title": "پاکستانی فضائی حدود بند، بھارتی ایئر لائنز کو 18 روز میں 400 کروڑ روپے کا نقصان",
        "link": "https://www.express.pk/story/2761238/indian-airlines-k-18-days-me-400crore-rupees-ka-loss-2761238/",
        "image_url": "https://img.express.pk/logo/expresslogo.webp",
        "article": "نئی دہلی/اسلام آباد: بھارتی پروازوں کے لیے پاکستان کی فضائی حدود کی بندش کو 19 دن ہو چکے ہیں، اور اس دوران 2000 سے زائد بھارتی پروازیں متاثر ہو چکی ہیں۔ لمبے راستوں، اضافی ایندھن خرچ اور فضائی شیڈول کی بے ترتیبی کے باعث بھارتی ایئر لائنز کو 400 کروڑ روپے سے زائد کا معاشی نقصان اٹھانا پڑا ہے۔\nذرائع کے مطابق، امرتسر، دہلی، ممبئی، احمد آباد سمیت مختلف شہروں سے جانے والی پروازوں کو یومیہ کروڑوں روپے کے نقصان کا سامنا ہے۔ لمبے فلائٹ روٹس کے باعث فیول، عملے کے اخراجات، اور فلائٹ تاخیر میں شدید اضافہ دیکھنے میں آیا ہے۔\nجنگ بندی کے باوجود 24 بھارتی ائیرپورٹس بند ہیں اور رپورٹ کے مطابق 444 پروازیں آج منسوخ ہو چکی ہیں۔ سری نگر ایئرپورٹ سات دنوں سے بند ہے، روزانہ کی 65 پروازیں منسوخ ہورہی ہیں جبکہ لداخ (لیح کوشک) اور جموں ایئرپورٹ کی تمام 30 پروازیں منسوخ ہوگئی ہیں۔\nکئی ہوائی اڈوں پر تمام طیارے ہینگرز میں منتقل کر دیے گئے ہیں۔\nحیران کن بات یہ ہے کہ پاکستان اور بھارت کے درمیان جنگ بندی کے باوجود بھارت نے اپنے 24 ہوائی اڈے تاحال بند رکھے ہیں، جس سے بھارتی عوام اور معیشت دونوں کو نقصان پہنچ رہا ہے۔",
        "published_date": "Tue, 13 May 25 06:36:51 +0000",
        "source": "Express Urdu"
    },
    {
        "guid": "3bf967b2cc663a02439ca89b37148b13",
        "title": "جب پاکستان نے بھارت کے خلاف منہ توڑ جوابی کارروائی کی تو امریکا متحرک ہوگیا، اسحاق ڈار",
        "link": "https://www.express.pk/story/2761237/america-mobilized-after-pakistans-retaliatory-action-against-india-says-ishaq-dar-2761237/",
        "image_url": "https://img.express.pk/logo/expresslogo.webp",
        "article": "نائب وزیر اعظم اور وزیر خارجہ سینیٹر اسحاق ڈار نے کہا ہے کہ پاکستان کی بھارت کو منہ توڑ جوابی کارروائی کے بعد امریکا اس تنازع میں متحرک ہوا اور امریکی وزیر خارجہ روبیو نے ٹیلی فونک گفتگو میں آگاہ کیا کہ بھارت جنگ بندی کے لیے تیار ہے۔\nاسحاق ڈار نے امریکی نشریاتی ادارے سی این این کو انٹرویو دیتے ہوئے کہا کہ پاکستان اور بھارت دونوں ممالک کو تمام مسائل کا حل پرامن طریقے سے مذاکرات سے حل کرنا چاہیے، مقبوضہ جموں کشمیر کا مسئلہ حل ہونا جنوبی ایشیا میں امن کے لیے ضروری ہے۔\nان کا کہنا تھا کہ پاکستان نے اپنی برابری ثابت کر دی ہے اور ہم نے مؤثر توازن قائم کر لیا ہے, پہلے بھی اور اب بھی امن کے حمایتی ہیں، امریکی صدر کی طرف سے مقبوضہ کشمیر تنازعے کو حل کرنے کی خواہش کا خیر مقدم کرتے ہیں۔\nبھارت کو پاک فوج کی جوابی کاروائی سے احساس ہوا کہ اس کے تمام تر اندازے غلط تھے، پاکستان اس شرط پر آمادہ ہوا کہ بھارت مزید اشتعال انگیز کاروائیاں نہیں کرے گا۔\nامریکی وزیر خارجہ روبیو نے ٹیلی فونک گفتگو میں آگاہ کیا کہ بھارت جنگ بندی کے لیے تیار ہے، پاکستان کی جوابی کاروائی کے بعد امریکا اس تنازعے میں متحرک ہوا۔",
        "published_date": "Tue, 13 May 25 06:34:51 +0000",
        "source": "Express Urdu"
    },
    {
        "guid": "f544565804576edd33ac6c646a94a85d",
        "title": "پنجاب کے تعلیمی اداروں میں ”آپریشن بنیان مرصوص“ کی کامیابی پر جشن کا سماں",
        "link": "https://www.express.pk/story/2761236/punjab-schools-celebrate-operation-bunyan-un-marsoos-success-2761236/",
        "image_url": "https://img.express.pk/logo/expresslogo.webp",
        "article": "وزیراعلیٰ پنجاب مریم نواز شریف کی ہدایت پر پنجاب بھر کے اسکولوں میں پاک فوج سے اظہار یکجہتی اور یوم تشکر منایا گیا۔\n پنجاب کے تعلیمی ادارو ں میں ”آپریشن بنیان مرصوص“ کی کامیابی پر جشن کا سماں ہے، ننھے بچوں نے یونیفارم پہن کر مارچ کیا، طلبہ نے پاک فوج کے سربراہ کی تصاویر بھی اٹھا رکھی تھیں۔\nقصور کے طلبہ کی ریلی کی قیادت کرنے کے لئے صوبائی وزیر تعلیم رانا سکندر حیات خود پہنچ گئے، طلبہ نے پاکستان زندہ باد اور پاک فوج زندہ باد کے نعرے لگائے۔\nطلبہ نے دشمن سے مصنوعی جنگ جیتنے پر پیس پریڈ کرکے فتح کا جشن منایا، ننھے طلبہ نے سرحدی گاؤں کے کچے گھروں کے ماڈل بھی بنائے، طلبہ نے پاک فوج کی کامیابیوں کا تالیاں بجا کر خیرمقدم کیا۔\nپتوکی کے گرلز اسکول کی طالبات نے مارچ کیا اور نعرے لگا کر پاک فوج کو خراج تحسین پیش کیا، طلبہ نے پینٹنگ اور پوسٹر بنا کر پاک دھرتی سے محبت کا اظہار کیا، اسکولوں میں جنگ کے علامتی سائرن بجائے گئے، بچوں نے قومی ترانے اور نغمے پیش کئے۔\nآپریشن بنیان مرصوص کے حوالے سے پوسٹر اور ڈرائنگ کے مقابلے بھی ہوئے، ننھے بچوں نے پراثر نغمے اور نظمیں بھی پیش کیں ، ننھے طلبہ نے پاک فوج کے سربراہ اور سپاہیوں کو محبت بھرے خط لکھے۔\nاسکول اسمبلی کے دوران بچوں نے پاک فوج زندہ باد کے نعرے لگائے اور گرمجوشی سے وطن عزیز سے محبت کا اظہار کیا، ننھی طالبات نے پاک دھرتی کی حفاظت کا عزم کرتے ہوئے ٹینکوں کے ماڈل بھی بنائے۔",
        "published_date": "Tue, 13 May 25 06:28:25 +0000",
        "source": "Express Urdu"
    },
    {
        "guid": "98efe4f3cd3a955438fbedda45ac1279",
        "title": "وزیراعظم کی جانب سے قومی کانفرنس بلانے کا خیر مقدم کرتے ہیں، لیاقت بلوچ",
        "link": "https://www.express.pk/story/2761235/liaquat-baloch-2761235/",
        "image_url": "https://img.express.pk/logo/expresslogo.webp",
        "article": "نائب امیر جماعت اسلامی پاکستان لیاقت بلوچ نے کہا ہے کہ وزیراعظم شہباز شریف کی جانب سے قومی کانفرنس بلانے کا خیر مقدم کرتے ہیں۔\nلیاقت بلوچ نے کہا کہ سندھ طاس معاہدہ کی بحالی اور بھارتی آبی جارحیت کا خاتمہ ہی خطے میں امن لانے گا۔\nانہوں نے کہا کہ پاک بھارت مذاکرات ہونا اچھی بات ہے لیکن میز پر مضبوط موقف ناگزیر ہے، مودی نے ہوش میں آنے کے بعد خطاب میں پھر اپنی قوم کو دھوکا دیا۔\nلیاقت بلوچ کا مزید کہنا تھا کہ انڈیا کا اپنے ملک میں چناؤ میں پاکستان کے خلاف جنگی جنون نہیں چلے گا۔",
        "published_date": "Tue, 13 May 25 06:20:25 +0000",
        "source": "Express Urdu"
    },
    {
        "guid": "23df7d2b710ccb28c4cdc0b3884ddc47",
        "title": "پاک بحریہ کی جانب سے نیا ترانہ ’’اے وطن‘‘ جاری",
        "link": "https://www.express.pk/story/2761234/pak-navy-issues-new-tarana-aay-watan-2761234/",
        "image_url": "https://img.express.pk/logo/expresslogo.webp",
        "article": "پاک بحریہ نے مسلح افواج کے مشترکہ جذبے کو خراجِ تحسین پیش کرتے ہوئے نیا ترانہ ’’اے وطن‘‘ جاری کر دیا۔\nنیا ترانہ قومی یکجہتی اور دفاعی عزم کی علامت ہے۔\nترانہ آپریشن ’’بنیان مرصوص‘‘ میں تینوں مسلح افواج کی شاندار کامیابی کے موقع پر جاری کیا گیا ہے۔\nترانے میں دفاعی طاقت اور افواج کے جوانوں کی قربانیوں کو سراہا گیا ہے۔",
        "published_date": "Tue, 13 May 25 06:11:41 +0000",
        "source": "Express Urdu"
    },
    {
        "guid": "d6b555fd42ae989cc9f7e354a04ffdb6",
        "title": "بھارتی اعتراف کے بعد رافیل طیارے کے شیئرز میں زبردست گراوٹ",
        "link": "https://www.express.pk/story/2761233/indian-acceptance-ke-bad-rafale-ke-shares-mazeed-gir-gaye-2761233/",
        "image_url": "https://img.express.pk/logo/expresslogo.webp",
        "article": "پیرس/نئی دہلی: بھارتی فضائیہ کی جانب سے 6 اور 7 مئی کی درمیانی شب پاک فضائیہ کے ہاتھوں بھارتی طیارے گرنے کا بالواسطہ اعتراف سامنے آنے کے بعد، رافیل طیارے بنانے والی فرانسیسی کمپنی \"ڈاسو ایوی ایشن\" کے شیئرز میں مزید 5.59 فیصد کمی ریکارڈ کی گئی ہے۔\nمیڈیا رپورٹس کے مطابق، گزشتہ روز بھارت کی مسلح افواج کی میڈیا بریفنگ میں ائیر مارشل اے کے بھارتی سے جب ایک صحافی نے رافیل طیارہ گرنے کی تصدیق سے متعلق سوال کیا تو انہوں نے جواب دیا: \"نقصانات لڑائی کا حصہ ہوتے ہیں، میں اس سے زیادہ تفصیل نہیں بتا سکتا، اس سے فریق مخالف کو فائدہ ہوتا ہے۔\"\nتجزیہ کاروں کے مطابق یہ بالواسطہ اعتراف ہی سمجھا جا رہا ہے، اور اسی کے بعد سرمایہ کاروں نے کمپنی کے شیئرز بیچنا شروع کر دیے، جس کا براہ راست اثر ڈاسو ایوی ایشن کی مارکیٹ ویلیو پر پڑا۔\nاعداد و شمار کے مطابق گزشتہ 5 دن میں کمپنی کے شیئرز میں 10.33 فیصد کمی دیکھی گئی جبکہ اس سے پہلے 5 دن کے دوران انہی شیئرز میں 3.4 فیصد اضافہ ہوا تھا۔\nخیال رہے کہ 6 اور 7 مئی کی شب بھارت نے پاکستان میں مختلف مقامات پر حملے کیے، جن کا پاک فضائیہ نے فوری اور مؤثر جواب دیتے ہوئے 3 رافیل طیاروں سمیت 5 بھارتی جنگی طیارے تباہ کر دیے۔ یہی واقعہ عالمی دفاعی تجزیہ کاروں اور سرمایہ کاروں کے لیے رافیل کی کارکردگی پر سوالیہ نشان بن گیا ہے۔",
        "published_date": "Tue, 13 May 25 06:11:09 +0000",
        "source": "Express Urdu"
    },
    {
        "guid": "0725f4ed2db2e8d093525055440181fa",
        "title": "پاکستانی فنکاروں کی تصاویر بھارتی فلموں اور گانوں کے پوسٹرز سے غائب",
        "link": "https://www.express.pk/story/2761231/pakistani-artists-pictures-missing-from-indian-film-and-song-posters-2761231/",
        "image_url": "https://img.express.pk/logo/expresslogo.webp",
        "article": "پاک بھارت کشیدگی اور حالیہ جنگ کے بعد پاکستانی اداکاروں کی تصاویر بھارتی میوزک پلیٹ فارمز سے ہٹا دی گئیں۔\nحالیہ پاک بھارت کشیدگی کے تناظر میں متعدد بھارتی فلموں کے پوسٹرز اور گانوں کے پوسٹرز سے پاکستانی اداکاروں کی تصاویر ہٹا دی گئی ہیں۔ فواد خان کو فلم کپور اینڈ سنز کے گانے بدھو سا من کے پوسٹر سے ہٹا دیا گیا ہے، اور یہ گانا اب بھارت میں یوٹیوب پر دستیاب نہیں ہے تاہم فواد خان کی 2014 کی فلم خوبصورت کا پوسٹر تاحال تبدیل نہیں ہوا۔\nاسی طرح ماہرہ خان کو فلم رئیس کے البم کور سے ہٹا دیا گیا ہے، جس میں اب صرف شاہ رخ خان نظر آ رہے ہیں جبکہ ماہرہ غائب ہیں جو اس فلم میں ان کی ہیروئن تھیں۔\nاداکارہ ماورا حسین کی فلم صنم تیری قسم کے پوسٹرز سے بھی ان کی تصویر کو اسپاٹیفائی اور یوٹیوب میوزک سے ہٹا دیا گیا ہے اور انہیں صنم تیری قسم 2 میں شامل کرنے سے بھی انکار کردیا گیا ہے۔\nیہی نہیں بلکہ بھارت میں پاکستان کے عالمی شہرت یافتہ گلوکار عاطف اسلم کا بھی ان کے گائے گانوں سے نام ہٹا دیا گیا ہے جس پر سوشل میڈیا صارفین کی جانب سے شدید ردعمل سامنے آرہا ہے۔\nیہ اقدامات بھارت کی جانب سے ’آپریشن سندور‘ کے بعد کیے گئے ہیں، جو پہلگام واقعے کے الزام میں بھارت کی جانب سے ردعمل کے طور پر کیا گیا تھا جس کا پاکستانی افواج نے منہ توڑ جواب دے کر دشمن کی بندوقیں خاموش کروا دیں۔",
        "published_date": "Tue, 13 May 25 06:03:15 +0000",
        "source": "Express Urdu"
    },
    {
        "guid": "8c503b598d604082c234f9b0ceb4c93f",
        "title": "ایڈوانس گولڈ کی درآمد پر پابندی سے سونے کے زیورات کی برآمد معطل",
        "link": "https://www.express.pk/story/2761230/export-of-gold-jewellery-suspended-due-to-ban-on-import-of-advance-gold-2761230/",
        "image_url": "https://img.express.pk/logo/expresslogo.webp",
        "article": "وفاقی وزارت تجارت کی جانب سے ایڈوانس گولڈ کی درآمد پر پابندی سے سونے کے زیورات کی ایکسپورٹ معطل ہوگئی۔\nپاکستان جیمز، جیولری ٹریڈرز اینڈ ایکسپورٹرز ایسوسی ایشن کے چیئرمین عمران خان ٹیسوری نے وزیر اعظم کو ہنگامی خط لکھ دیا۔ \nانہوں نے کہا کہ پہلے سے طے شدہ آرڈرز اور تیار جیولری کی ایکسپورٹ بھی روک دی گئی، سونے کے زیورات کی ایکسپورٹ کے آرڈرز کی تکمیل نہ ہونے سے پاکستانی ایکسپورٹرز کے انٹرنیشنل مارکیٹ میں بلیک لسٹ ہونے کا خدشہ پیدا ہوگیا۔\nانہوں نے مزید کہا کہ 6 مئی 2025 کو اچانک SRO 760(I)/2013 کی معطلی سے سونے کے زیورات کی ایکسپورٹ رک گئی، قانونی اور باقاعدہ زیورات کے برآمدی کاروبار کو شدید نقصان کا سامنا ہے۔\nان کا کہنا تھا کہ ایس ار او کی معطلی کو  واپس لیا جائے، ایکسپورٹ آرڈرز کے لیے سونا  قانونی چینلز سے سونا درآمد کیا جاتا ہے  ہیں اور صرف برآمدات کے لیے استعمال ہوتا ہے، اچانک معطلی سے  برآمدی معاہدے، تیار شدہ مال، اور قانونی عمل متاثر ہو رہے ہیں۔\nاس میں کہا گیا کہ SRO 760(I)/2013 کو فوری طور پر بحال کیا جائے، رکی ہوئی شپمنٹس اور درآمدی سونے کی کلیئرنس دی جائے،  اصلاحات کے ذریعے بدعنوانی کو روکا جائے لیکن قانونی برآمد کنندگان کو نقصان نہ پہنچایا جائے۔",
        "published_date": "Tue, 13 May 25 06:01:19 +0000",
        "source": "Express Urdu"
    },
    {
        "guid": "fa41fbfbcaaef06e21271d2500659b49",
        "title": "پاک بھارت فضائی جھڑپ میں پاکستان کو واضح فتح ملی: امریکی جریدہ",
        "link": "https://www.express.pk/story/2761229/pak-indian-air-fight-me-pakistan-k-victory-mili-american-magazine-2761229/",
        "image_url": "https://img.express.pk/logo/expresslogo.webp",
        "article": "اسلام آباد: معروف امریکی دفاعی جریدے \"دی نیشنل انٹرسٹ\" نے اپنی تازہ رپورٹ میں انکشاف کیا ہے کہ 7 مئی کو ہونے والی پاک بھارت فضائی جھڑپ میں پاکستان نے واضح کامیابی حاصل کی۔\nرپورٹ میں کہا گیا ہے کہ اگرچہ بیشتر دفاعی ماہرین کا اندازہ تھا کہ بھارت کی عددی برتری اور وسائل کی بنیاد پر اس کا پلڑا بھاری رہے گا، لیکن پاکستانی فضائیہ نے حیران کن کارکردگی کا مظاہرہ کرتے ہوئے بھارت کو بھرپور جواب دیا۔\nدی نیشنل انٹرسٹ کے مطابق، جھڑپ کے دوران پاکستان نے چین کے جدید J-10C طیارے اور PL-15 میزائلوں کی مدد سے بھارت کے 5 طیارے مار گرائے۔ ان میں سے 3 طیارے فرانسیسی ساختہ رافیل تھے، جنہیں بھارت نے اپنی فضائی طاقت کی ریڑھ کی ہڈی سمجھا جاتا ہے۔\nرپورٹ میں مزید کہا گیا ہے کہ پاکستان کی جانب سے کامیابی کے باقاعدہ دعوے کیے گئے، جن کی بھارتی فوج یا حکومت نے کوئی تردید نہیں کی، جو بھارت کی دفاعی پوزیشن کو مشکوک بناتا ہے۔\nدی نیشنل انٹرسٹ کا کہنا ہے کہ یہ جھڑپ مغربی دنیا کے لیے بھی چینی دفاعی ٹیکنالوجی کی طاقت کا ایک عملی پیغام تھی، اور یہ ظاہر کرتی ہے کہ چینی ہتھیار جدید اور مؤثر ثابت ہو رہے ہیں۔",
        "published_date": "Tue, 13 May 25 05:59:30 +0000",
        "source": "Express Urdu"
    },
    {
        "guid": "8582d046ce016aeb113d59d502e3bf5d",
        "title": "نور مقدم قتل کیس: ٹرائل کے دوران ملزم کے ذہنی مریض ہونے کا نکتہ اٹھایا گیا؟ جج سپریم کورٹ",
        "link": "https://www.express.pk/story/2761228/noor-muqaddam-murder-case-was-the-point-of-the-accused-being-mentally-ill-raised-during-the-trial-justice-baqir-najafi-2761228/",
        "image_url": "https://img.express.pk/logo/expresslogo.webp",
        "article": "سپریم کورٹ میں نور مقدم قتل کیس کی سماعت کے دوران جسٹس باقر نجفی  نے ملزم کے وکیل سلمان صفدر سے سوال کیا کہ کیا ذہنی مریض ہونے کا نکتہ ٹرائل کورٹ اور ہائی کورٹ میں اٹھایا گیا تھا؟\nجسٹس ہاشم کاکڑ کی سربراہی میں تین رکنی بینچ نے اپیلوں پر سماعت کی، مجرم ظاہر جعفر کے وکیل سلمان صفدر عدالت میں پیش ہوئے اور مزید دستاویزات جمع کرانے کیلئے سماعت ملتوی کرنے کی استدعا کی۔ \nجسٹس ہاشم کاکڑ  نے استفسار کیا کہ آپ عدالت میں موجود ہیں تو التواء کیوں دیں؟ سلمان صفدر  نے جواب دیا کہ ظاہر جعفر ذہنی مریض ہے اس نکتے تو عدالتوں نے یکسر نظرانداز کیا گیا، کچھ دستاویزات جمع کرانا چاہتا ہوں جن سے کیس یکسر تبدیل ہوجائے گا، عدالتوں نے سپریم کورٹ کے جاری کردہ فیصلوں کو بھی نظرانداز کیا۔\nجسٹس باقر نجفی  نے سوال کیا کہ کیا ذہنی مریض ہونے کا نکتہ ٹرائل کورٹ اور ہائی کورٹ میں اٹھایا گیا تھا؟ سلمان صفدر  نے جواب دیا کہ ٹرائل کورٹ اور ہائی کورٹ نے اس نکتے کو نظرانداز کیا تھا۔\nجسٹس ہاشم کاکڑ  نے پوچھا کہ یہ نکتہ آپ آج بھی اٹھا سکتے ہیں تو الگ درخواست دینے سے کیا ہوگا؟ ہماری عدالت میں کیس جج یا وکیل کے مرنے پر ہی ملتوی ہوتا ہے، بیس سال ڈیتھ سیل میں رہنے والے کو بری کریں تو وہ کیا سوچتا ہوگا؟ ملزم بریت کے بعد ہمارے سامنے ہو تو فائل اٹھا کر ہمارے منہ پر مارے۔\nجسٹس ہاشم کاکڑ نے کہا کہ قصور سسٹم کا نہیں، ہمارا ہے جو غیرضروری التواء دیتے ہیں، آپ نے جو درخواست دینی ہے دے دیں اس پر فیصلہ کر لینگے۔\nسلمان صفدر نے مؤقف اپنایا کہ آج تک ملزم کی ذہنی حالت جاننے کیلئے میڈیکل بورڈ تشکیل نہیں دیا گیا، وکیل مدعی شاہ خاور  نے کہا کہ اس درخواست کی بھرپور مخالفت کرتا ہوں،\nجسٹس باقر نجفی  نے ریمارکس دیے کہ درخواست آنے تو دیں پھر مخالفت کیجیئے گا۔ عدالت نے فریقین کے اتفاق رائے سے سماعت 19 مئی تک ملتوی کر دی۔\nآئندہ سماعت پر فریقین کے وکلاء کو مکمل تیاری کیساتھ آنے کی ہدایت",
        "published_date": "Tue, 13 May 25 05:59:18 +0000",
        "source": "Express Urdu"
    },
    {
        "guid": "736945335c562be4809edc8d6a5f7e64",
        "title": "پنجاب میں سول ڈیفنس کیلئے 500 ملین روپے کے فنڈز جاری",
        "link": "https://www.express.pk/story/2761227/punjab-govt-released-rs500-million-for-improvement-in-civil-defence-2761227/",
        "image_url": "https://img.express.pk/logo/expresslogo.webp",
        "article": "دفاع وطن کیلئے حکومت پنجاب کا احسن اقدام، سول ڈیفنس کو جدید خطوط پر استوار کرنے کیلئے 500 ملین روپے کے فنڈز جاری کردیے۔\nسیکرٹری داخلہ پنجاب نے سول ڈیفنس کو 10 لاکھ رضاکاروں کی رجسٹریشن کا ٹارگٹ بھی دیدیا، سول ڈیفنس کیلئے گرانٹ محکمہ داخلہ کے انٹرنل سکیورٹی فنڈ سے دی گئی ہے۔\nپچاس کروڑ کی گرانٹ سے سول ڈیفنس کیلئے جدید آلات خریدے جائیں گے جس میں مائن ڈٹیکٹر، سنیک کیمرے،  الیکٹرک سائرن، آگ بجھانے کے آلات، بم دھماکے سے بچاؤ کے بلینکٹ اور آئی ٹی کا سامان شامل ہوگا۔\nترجمان محکمہ داخلہ پنجاب کے مطابق سول ڈیفنس صوبہ بھر میں نوجوانوں کو رضاکار کی تربیت فراہم کرے گا۔ گزشتہ 5 دنوں میں سول ڈیفنس اور ریسکیو نے صوبہ بھر میں 118,289 افراد کو تربیتی مشقیں کروائیں۔\nترجمان نے کہا کہ دفاع وطن کیلئے سول ڈیفنس اور ریسکیو 1122 صوبہ بھر میں مشترکہ تربیتی مشقیں کروا رہے ہیں، سول ڈیفنس کے جدید آلات کی خریداری کیلئے فنڈز کی منظوری کابینہ کمیٹی برائے امن و امان نے دی۔\nترجمان نے مزید کہا کہ سول ڈیفنس قانونی تقاضوں پر عمل کرتے ہوئے رواں مالی سال کے دوران گرانٹ کو استعمال کرے گا، سول ڈیفنس کو کسی بھی ہنگامی صورتحال سے نمٹنے کیلئے پیشگی تیاری مکمل کرنے کا ٹاسک دیا گیا ہے۔",
        "published_date": "Tue, 13 May 25 05:57:44 +0000",
        "source": "Express Urdu"
    },
    {
        "guid": "2ca6540dc81ed8a38d110634f0b577c7",
        "title": "لاہور ہائیکورٹ میں الیکشن ایکٹ میں ترامیم کیس سماعت کیلئے مقرر",
        "link": "https://www.express.pk/story/2761225/lahore-high-court-election-act-amendment-case-fix-for-hearing-2761225/",
        "image_url": "https://img.express.pk/logo/expresslogo.webp",
        "article": "لاہور ہائیکورٹ نے الیکشن ایکٹ میں ترامیم سے متعلق کیس سماعت کیلئے مقرر کردیا۔ \nجسٹس خالد اسحاق 16 مئی کو کیس کی سماعت کریں گے، عدالت نے امریکی نژاد شہری سید اقتدار حیدر کے تحریری دلائل کو منظور کر رکھا ہے۔ عدالت نے رجسٹرار آفس کو تحریری دلائل کو درخواست کا حصہ بنانے کی ہدایت بھی کی ہے۔\nسید اقتدار حیدر کا تحریری دلائل میں کہنا ہے کہ میری غیر موجودگی میں میرے تحریری دلائل کو فیصلے میں مدنظر رکھا جائے۔ فریق نمبر 12 پیپلز پارٹی پارلیمنٹرین کوما کے ساتھ الیکشن کمیشن میں رجسٹرڈ نہیں، الیکشن کمیشن نے پاکستان پارلیمنٹیرینز کو بطور سیاسی جماعت رجسٹرڈ کر رکھا ہے، مرکزی درخواست میں فریق نمبر 12 کو غلط فریق بنایا گیا ہے۔\nسید اقتدار حیدر نے عدالت سے استدعا کی ہے کہ وہ وکیل کو مرکزی درخواست واپس لینے کا حکم دے، وکیل حدیث مبارکہ کی روشنی میں از خود درخواست واپس لے لے۔",
        "published_date": "Tue, 13 May 25 05:52:58 +0000",
        "source": "Express Urdu"
    },
    {
        "guid": "ac761d2d5d7fa4d317ceec67c5ab5d41",
        "title": "امریکا کی ایران پر نئی پابندیاں، جوہری مذاکرات کے دوران سخت اقدام",
        "link": "https://www.express.pk/story/2761224/iran-pr-new-american-sanctions-nuclear-talks-ke-doran-sakht-iqdam-2761224/",
        "image_url": "https://img.express.pk/logo/expresslogo.webp",
        "article": "واشنگٹن: امریکا نے ایران کے ساتھ جاری جوہری مذاکرات کے دوران تین ایرانی شہریوں اور ایک ادارے پر نئی پابندیاں عائد کر دی ہیں۔ ان پابندیوں کا مقصد ایران کے جوہری پروگرام پر دباؤ بڑھانا ہے۔\nغیر ملکی خبر رساں ایجنسی کے مطابق، امریکی حکومت نے جن افراد اور ادارے پر پابندیاں لگائی ہیں، ان کے تعلقات ایران کی \"آرگنائزیشن آف ڈیفینسو انوویشن اینڈ ریسرچ\" (SPND) سے ہیں، جو ایران کے متنازعہ تحقیقی و دفاعی منصوبوں میں سرگرم ہے۔\nپابندیوں کے تحت ان افراد اور ادارے کے امریکا میں موجود تمام مالی اثاثے منجمد کر دیے گئے ہیں، اور ان سے کسی قسم کا تجارتی لین دین بھی ممنوع قرار دے دیا گیا ہے۔\nامریکی وزیر خارجہ مارکو روبیو نے بیان میں کہا کہ ایران مسلسل جوہری ہتھیاروں اور ان کے نظامِ ترسیل سے متعلق منصوبوں پر کام کر رہا ہے، جو عالمی امن کے لیے خطرہ ہے۔\nیہ نئی پابندیاں ایسے وقت میں سامنے آئی ہیں جب ایران اور امریکا کے درمیان مذاکرات کا چوتھا دور گزشتہ روز مکمل ہوا، جس کا مقصد ایک نیا معاہدہ طے کرنا ہے تاکہ ایران کو جوہری ہتھیاروں کی تیاری سے باز رکھا جا سکے۔\nایران کا مؤقف ہمیشہ یہی رہا ہے کہ اس کا جوہری پروگرام پرامن مقاصد کے لیے ہے اور وہ جوہری ہتھیار بنانے کا ارادہ نہیں رکھتا۔",
        "published_date": "Tue, 13 May 25 05:48:47 +0000",
        "source": "Express Urdu"
    },
    {
        "guid": "a2f02f454433877144750e19096c10d3",
        "title": "خیبرپختونخوا میں مبینہ کرپشن کا ایک اور اسکینڈل سامنے آ گیا",
        "link": "https://www.express.pk/story/2761223/another-alleged-corruption-scandal-has-come-to-light-in-khyber-pakhtunkhwa-2761223/",
        "image_url": "https://img.express.pk/logo/expresslogo.webp",
        "article": "خیبرپختونخوا میں مالی بد عنوانی کا ایک اور اسکینڈل سامنے آ گیا جب کہ مردان کی سولر اسکیم میں بڑے پیمانے پر مبینہ کرپشن کا انکشاف ہوا ہے۔\nذرائع نے کہا کہ مردان میں مساجد کی سولرائزیشن کے لیے 260 ملین کی رقم جاری کی گئی، منصوبہ شروع ہوتے ہی ختم ہوگیا جب کہ ٹھیکیدار رقم سمیت غائب ہوگیا۔\nذرائع  نے کہا کہ منصوبے کے لیے پیشگی ادائیگی گزشتہ دور حکومت میں کی گئی تھی، معاملہ پبلک اکاؤنٹس میٹی میں اٹھا دیا گیا، کمیٹی نے ایک ماہ کے اندر منصوبہ شروع کرنے یا کروڑوں روپے واپس کرنے کا حکم دیا۔\nزرائع کے مطابق عمل درآمد نہ ہونے کی صورت میں محکمہ اینٹی کرپشن کے ذریعے ٹی ایم او اور ٹھیکیدار کے خلاف کارروائی کا فیصلہ کیا گیا ہے۔\nسیکرٹری لوکل گورنمنٹ نے کہا کہ اسکینڈل میں ٹی ایم او کے ملوث ہونے کے شواہد ہیں، مزید تحقیقات جاری ہیں۔",
        "published_date": "Tue, 13 May 25 05:48:28 +0000",
        "source": "Express Urdu"
    },
    {
        "guid": "e48e53afaa00f95e672624e98350fbdc",
        "title": "کوہلی کے ریٹائرمنٹ کی وجہ سامنے آگئی؟",
        "link": "https://www.express.pk/story/2761222/the-reason-for-kohlis-retirement-has-been-revealed-2761222/",
        "image_url": "https://img.express.pk/logo/expresslogo.webp",
        "article": "سابق بھارتی ہیڈکوچ اور کرکٹر روی شاستری نے انکشاف کیا ہے کہ ویرات کوہلی کی اچانک ریٹائرمنٹ کے پیچھے انکی فیملی ہے۔\nمیڈیا رپورٹس کے مطابق سابق بھارتی کرکٹر و کمنٹیٹر روی شاستری کا کہنا ہے کہ ویرات کوہلی نے اپنی خاندانی زندگی کو ترجیع دینے کیلئے ٹیسٹ کرکٹ سے ریٹائرمنٹ کا اعلان کیا ہے، وہ اپنی بیٹی وامیکا اور بیٹے اکائے کو وقت دینا چاہتے ہیں۔\nسابق ہیڈکوچ نے کہا کہ ویرات کوہلی نے مجھے بتایا تھا کہ وہ اپنے بچوں کی پرورش کیلئے کرکٹ کو خیرباد کہہ رہے ہیں۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nدوسری جانب رپورٹس میں دعویٰ کیا گیا ہے کہ کوہلی محض بین الاقوامی کرکٹ سے ریٹائر ہوئے ہیں اور آئی پی ایل میں کھیلتے رہیں گے۔\nمزید پڑھیں: ویرات کوہلی نے ٹیسٹ کرکٹ سے ریٹائرمنٹ کا اعلان کردیا\nویرات کوہلی نے گزشتہ روز ٹیسٹ کرکٹ سے ریٹائرمنٹ کا اعلان کیا تھا جس کے بعد انکی اہلیہ انوشکا شرما نے شوہر کیلئے جذباتی پیغام لکھتے ہوئے کہا تھا کہ وہ آنسو یاد رکھوں گی جو تم نے کبھی نہیں دکھائے، وہ لڑائیاں جو کسی نے نہیں دیکھیں اور اس فارمیٹ کے لیے تمہاری غیر متزلزل محبت! میں ہمیشہ ان کے ساتھ ہوں۔",
        "published_date": "Tue, 13 May 25 05:48:13 +0000",
        "source": "Express Urdu"
    },
    {
        "guid": "297ac12460e281f8cf765d216d6d213b",
        "title": "آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار",
        "link": "https://www.express.pk/story/2761221/australian-stars-wary-of-india-tour-warner-ready-for-pakistan-2761221/",
        "image_url": "https://img.express.pk/logo/expresslogo.webp",
        "article": "پاکستان کے ہاتھوں جنگی میدان میں بدترین شکست کے بعد غیر ملکی کرکٹرز کرکٹرز بھی بھارت جانے سے کترانے لگے۔\nمیڈیا رپورٹس کے مطابق کرکٹ آسٹریلیا نے اپنے انڈین پریمئیر لیگ (آئی پی ایل) میں دوبارہ کھلاڑیوں کی شمولیت کے فیصلے کو پلئیرز پر ڈال کر راہ فرار اختیار کرنے کی تیاری کرلی۔\nپاک بھارت کشیدگی کے بعد آئی پی ایل 17 مئی سے دوبارہ شروع ہوگا تاہم ٹورنامنٹ کے دوران پیش آئے واقعات نے کھلاڑیوں کو ڈرا دیا ہے، غیر ملکی پلئیرز کے اصرار اور سیکیورٹی کی پیش نظر بھارتی حکومت کو آئی پی ایل بند کرنا پڑگیا تھا۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nکرکٹ آسٹریلیا کی جانب سے جاری کردہ بیان میں کہا گیا ہے کہ بورڈ پلئیرز کے فیصلے کا احترام کرے گا، اگر وہ جانا چاہتے ہیں تو کوئی نہیں روکے گا تاہم ٹیم مینجمنٹ ورلڈ ٹیسٹ چیمپئین شپ میں شریک کھلاڑیوں سے متعلق فیصلے کا حق رکھتی ہے۔\nمزید پڑھیں: \"پی ایس ایل کیلئے کبھی پاکستان نہیں آؤنگا\" بھارتی دعویٰ جھوٹا نکلا\nبورڈ نے مزید کہا کہ اپنے کرکٹرز کی حفاظتی انتظامات سے متعلق بھارتی بورڈ کیساتھ رابطے میں ہیں۔\nدوسری جانب پاکستان سپر لیگ (پی ایس ایل) میں کراچی کنگز کے کپتان ڈیوڈ وارنر نے پی ایس ایل کے دوبارہ شروع ہونے پر پاکستان آنے کا اعلان کردیا ہے۔",
        "published_date": "Tue, 13 May 25 05:25:42 +0000",
        "source": "Express Urdu"
    },
    {
        "guid": "1ad421b8bcf1fbe29e7d219d1d1ce993",
        "title": "بھارت کا 6، 7مئی کی شب پاکستان پر بزدلانہ حملہ؛ 40 شہری اور 11 جوان بھی وطن پر قربان",
        "link": "https://www.express.pk/story/2761220/india-attacked-pakistan-on-may-6-7-night-11-pakistani-army-personnel-40-civilians-martyred-2761220/",
        "image_url": "https://img.express.pk/logo/expresslogo.webp",
        "article": "بھارتی مسلح افواج نے 6 اور 7 مئی 2025 کی شب پاکستان پر بزدلانہ حملے کرتے ہوئے معصوم شہریوں کو نشانہ بنایا، جس میں پاک فوج کے 11 جوان اور خواتین و بچوں سمیت 40 شہری شہید ہوگئے۔\nترجمان پاک فوج (آئی ایس پی آر) کے مطابق بھارت کی بزدلانہ کارروائیوں کے نتیجے میں 40 بے گناہ شہری شہید ہوئے جن میں 7 خواتین اور 15 بچے شامل ہیں جبکہ 121 افراد زخمی ہوئے جن میں 10 خواتین اور 27 بچے شامل ہیں۔\nپاکستانی افواج نے ’’معرکۂ حق‘‘ کے تحت بھارتی جارحیت کا بھرپور اور مؤثر جواب دیا۔ ’’آپریشن بنیان مرصوص‘‘ کے ذریعے دشمن کو نشانہ بناتے ہوئے، پاکستانی افواج نے دشمن کی پوزیشنز پر انتہائی درستگی سے جوابی حملے کیے۔\nوطن عزیز کا دفاع کرتے ہوئے پاک افواج کے 11 جانباز سپوت شہادت کے عظیم رتبے پر فائز ہوئے جبکہ 78 اہلکار زخمی ہوئے۔\nشہداء کے نام درج ذیل ہیں:\nپاکستان آرمی:\nپاک فضائیہ:\nآئی ایس پی آر کے مطابق شہداء کی یہ عظیم قربانیاں جرأت، ایثار اور بے مثال حب الوطنی کی روشن علامت ہیں جو ہمیشہ قوم کی یادوں میں زندہ رہیں گی۔ پاکستانی مسلح افواج اور پوری قوم، شہداء کو سلامِ عقیدت پیش کرتی ہے اور زخمیوں کی جلد صحتیابی کے لیے دعاگو ہے۔\nقوم دشمن کی ہر جارحیت کے خلاف پرعزم ہے اور کوئی غلط فہمی نہ رہے۔ پاکستان کی خودمختاری اور سرحدوں کی حرمت پر کوئی سمجھوتہ نہیں کیا جائے گا۔ کسی بھی جارحیت کی آئندہ کوشش کا بھرپور، فیصلہ کن اور ہر محاذ پر جواب دیا جائے گا، ان شاء اللہ۔\nپاکستان زندہ باد — افواجِ پاکستان پائندہ باد",
        "published_date": "Tue, 13 May 25 05:10:03 +0000",
        "source": "Express Urdu"
    },
    {
        "guid": "b92820e62f3ceca407059b42e736abd0",
        "title": "پی ٹی آئی رہنما رؤف حسن اور علیمہ خان کو اسلام آباد ہائی کورٹ سے بڑا ریلیف",
        "link": "https://www.express.pk/story/2761219/islamabad-high-court-orders-removal-of-pti-leader-rauf-hassans-name-from-ecl-2761219/",
        "image_url": "https://img.express.pk/logo/expresslogo.webp",
        "article": "اسلام آباد ہائی کورٹ نے پی ٹی آئی کے مرکزی سیکریٹری اطلاعات رؤف حسن کا نام ای سی ایل سے نکالنے کا حکم دے دیا۔\nعددالت نے رؤف حسن کا نام ای سی ایل میں شامل کرنے کا حکم غیر قانونی اور بدنیتی پر مبنی قرار دے دیا۔\nجسٹس انعام امین منہاس نے رؤف حسن کا نام ای سی ایل سے نکالنے کی درخواست منظور کر لی۔ رؤف حسن کو بیرون ملک سفر کی اجازت کے لیے ٹرائل کورٹ سے رجوع کرنے کی ہدایت کر دی۔\nعدالت نے ریمارکس دیے کہ ٹرائل کورٹ رؤف حسن کی درخواست پر قانون کے مطابق جلد فیصلہ کرے، وکیل کے مطابق رؤف حسن کینسر surviver ہیں جنہیں چیک اَپ کے لیے برطانیہ جانا ہے۔\nعدالتی حکم میں کہا گیا کہ وکیل کے مطابق پٹیشنر پر ایف آئی اے کا مقدمہ ہے جس میں وہ ضمانت پر ہیں، وکیل نے دلائل دیے کہ محض مقدمہ درج ہونے پر کسی کا نام ای سی ایل میں شامل کرنا بلا جواز ہے۔ وکیل کے مطابق رؤف حسن کا ہر چھ ماہ بعد یو کے میں چیک اَپ ہوتا ہے۔\nفیصلے کے مطابق عدالت کو بتایا گیا کہ ایف آئی اے نے 24 جولائی 2024 کو پٹیشنر کا نام پی سی ایل میں شامل کرنے کی سفارش کی اور ڈی جی امیگریشن اینڈ پاسپورٹس نے 26 اگست 2024 کو نام پی سی ایل میں شامل کر دیا، کریمنل کیس زیر التوا یا تفتیش جاری ہونا پٹیشنر کا نام پی سی ایل میں شامل کرنے کا جواز نہیں۔\nعدالتی فیصلے کے مطابق پٹیشنر اپنے خلاف درج مقدمہ میں ضمانت پر ہے اور ریاست نے ضمانت منسوخی دائر نہیں کی، وفاقی حکومت سے رؤف حسن پر سفری پابندیاں عائد کرنے کی منظوری نہیں لی گئی۔ پاسپورٹ رولز کے مطابق ملک میں داخلے اور روانگی کو ریگولیٹ کرنے کی اتھارٹی وفاقی حکومت کے پاس ہے۔\nدوسری جانب، اسلام آباد ہائی کورٹ نے علیمہ خان کا نام سفری پابندی کی فہرست سے نکالنے کا بھی حکم دے دیا۔\nعدالت نے علیمہ خان کا نام پاسپورٹ کنٹرول لسٹ اور پی این آئی ایل سے نکالنے کا حکم دیتے ہوئے علیمہ خان کو بیرون ملک جانے کے لیے ٹرائل کورٹ سے رجوع کرنے کا حکم بھی دیا۔\nجسٹس خادم حسین سومرو نے علیمہ خان کی درخواست پر فیصلہ سنایا۔ وکیل ایڈووکیٹ علی بخاری، خالد یوسف چوہدری اور نیاز اللہ نیازی عدالت میں پیش ہوئے۔",
        "published_date": "Tue, 13 May 25 04:54:52 +0000",
        "source": "Express Urdu"
    },
    {
        "guid": "362e5e7f10534a6196f5e774f0003df6",
        "title": "\"پی ایس ایل کیلئے کبھی پاکستان نہیں آؤنگا\" بھارتی دعویٰ جھوٹا نکلا",
        "link": "https://www.express.pk/story/2761218/indian-claim-that-kiwi-cricketer-will-never-come-to-pakistan-for-psl-turns-out-to-be-false-2761218/",
        "image_url": "https://img.express.pk/logo/expresslogo.webp",
        "article": "پاکستان کے ہاتھوں جنگی میدان میں بدترین شکست کے بعد بھارتی میڈیا نے پاکستان سُپر لیگ (پی ایس ایل) کو نشانے پر رکھ لیا۔\nمیڈیا رپورٹس کے مطابق نیوزی لینڈ کے آل راؤنڈر ڈیرل مچل نے خود سے وابستہ بھارتی میڈیا کے دعوؤں کو مسترد کردیا، جس میں کہا گیا تھا کہ کیوی کرکٹر پی ایس ایل کی معطلی کے بعد کہا کہ وہ کبھی واپس پاکستان نہیں جائیں گے۔\nتاہم پاکستان سپر لیگ (پی ایس ایل) میں لاہور قلندرز کی نمائندگی کرنیوالے کیوی آل راؤنڈر ڈیرل مچل نے کہا کہ \"پاکستان اور بھارت دونوں ہی میرے دل کے قریب ہیں، انھیں آپس میں الجھتا دیکھنا بہت ہی مشکل ہے، میری ہمدردیاں اس سے متاثر ہونے والے افراد کے ساتھ ہیں\"۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nانہوں نے اپنے بیان میں مزید کہا کہ \"پی ایس ایل اور آئی پی ایل دونوں نے ہی میرے کیریئر میں اہم کردار ادا کیا، میں نے دونوں ہی ٹورنامنٹس میں بہت لطف اٹھایا، مجھے امید ہے کہ جلد امن ہونے سے ہمارا محبوب کھیل دوبارہ شروع ہوگا، میں مستقبل میں دونوں ممالک میں واپس لوٹنے کا منتظر ہوں گا\"۔\nمزید پڑھیں: \"آئی پی ایل دوبارہ شروع ہوئی تو بھی آسٹریلوی کرکٹرز نہیں آئیں گے\"\nکرکٹر کے بیان نے ایک مرتبہ پھر بھارتی میڈیا کا جھوڑ بےنقاب کردیا ہے جبکہ جنگی ماحول کے دوران بھی غلط رپورٹنگ پر بھی بھارت کے نامور نیوز چینلز نے معذرت کی تھی، جس انہیں جگ ہنسائی کا سامنا کرنا پڑا تھا۔",
        "published_date": "Tue, 13 May 25 04:45:37 +0000",
        "source": "Express Urdu"
    },
    {
        "guid": "008924ae310e7cefd92f2f53ce5f30e4",
        "title": "مغربی سرحد پر بھارت کی ’’بی ٹیم‘‘ دہشت گردوں کو بھی شکست دیں گے، بیرسٹر سیف",
        "link": "https://www.express.pk/story/2761217/wester-border-pr-india-ki-b-team-terrorists-ko-bhi-shikast-de-ge-barrister-saif-2761217/",
        "image_url": "https://img.express.pk/logo/expresslogo.webp",
        "article": "خیبر پختونخوا حکومت کے مشیر اطلاعات بیرسٹر ڈاکٹر سیف کا کہنا ہے کہ پاک فوج نے مشرقی سرحد پر بھارت کو منہ توڑ جواب دے کر اس کا غرور خاک میں ملا دیا ہے، اب مغربی سرحد پر بھارت کی ’’بی ٹیم‘‘ دہشت گردوں کو بھی شکست دیں گے۔\nاپنے بیان میں مشیر اطلاعات نے کہا کہ خیبر پختونخوا پولیس سمیت تمام سیکیورٹی ادارے بھارت کی ’’اے‘‘ اور ’’بی‘‘ ٹیموں کے خلاف متحد ہیں، بھارت خیبر پختونخوا میں دہشت گردوں کی پشت پناہی میں ملوث ہے۔\nبیرسٹر ڈاکٹر سیف نے کہا کہ امن دشمن عناصر سے آہنی ہاتھوں سے نمٹا جائے گا اور دہشت گردی کے خلاف پولیس اہلکاروں کی قربانیاں ہرگز رائیگاں نہیں جائیں گی۔\nانہوں نے کہا کہ خیبر پختونخوا پولیس دہشت گردوں کا ڈٹ کر مقابلہ کر رہی ہے، بھارت کی بی ٹیم کو سر اٹھانے نہیں دیا جائے گا۔\nمشیر اطلاعات کا کہنا تھا کہ دہشت گردوں نے گزشتہ روز پشاور میں پولیس اہلکاروں کو نشانہ بنایا، خیبر پختونخوا حکومت دھماکے میں شہید اہلکاروں کے لواحقین کے غم میں برابر کی شریک ہے، واقعے میں ملوث عناصر کو کیفرِ کردار تک پہنچایا جائے گا۔",
        "published_date": "Tue, 13 May 25 04:32:58 +0000",
        "source": "Express Urdu"
    },
    {
        "guid": "d885f3d218b4d3efd85e5ec91f470f1c",
        "title": "آرنلڈ شوارزنیگر کے بیٹے نے 40 دن میں 13 کلو وزن کیسے کم کیا؟",
        "link": "https://www.express.pk/story/2761216/how-did-arnold-schwarzeneggers-son-lose-13-kilos-in-40-days-2761216/",
        "image_url": "https://img.express.pk/logo/expresslogo.webp",
        "article": "ہالی ووڈ اسٹار آرنلڈ شوارزنیگر کے بیٹے کرسٹوفر نے 40 دن میں 13 کلو وزن کم کرکے سب کو حیران کردیا۔\nغیر ملکی میڈیا رپورٹ کے مطابق آرنلڈ شوارزنیگر کے سب سے چھوٹے بیٹے، 27 سالہ کرسٹوفر شوارزنیگر نے حال ہی میں اپنا وزن کم کرنے کے نسخے کا انکشاف کیا ہے۔\nلاس اینجلس میں منعقدہ \"بیچر ویٹالیٹی ہیپی اینڈ ہیلتھی سمٹ\" میں گفتگو کرتے ہوئے انہوں نے بتایا کہ انہوں نے تقریباً 13.6 کلوگرام (30 پاؤنڈ) وزن کم کیا ہے جس کا آغاز 2019 میں آسٹریلیا میں قیام کے دوران ہوا۔\nکرسٹوفر نے بتایا کہ زیادہ وزن ان کی روزمرہ سرگرمیوں میں رکاوٹ بن رہا تھا۔ ان کی زندگی میں بڑی تبدیلی لانے والا ایک اہم لمحہ وہ تھا جب وہ اسکائی ڈائیونگ نہیں کر سکے کیونکہ ان کا وزن مقررہ حد سے زیادہ تھا۔ یہ واقعہ ان کے لیے ایک تنبیہ ثابت ہوا۔\nانہوں نے ماضی میں مختلف ڈائٹس آزمائیں، مگر مستقل نتائج حاصل نہیں ہوئے جس کے بعد انہوں نے کھانے میں صرف ایک چیز کا استعمال ترک کردیا اور اس نسخے پر مستقل مزاجی کے ساتھ عمل کیا تو انہیں مطلوبہ نتائج بےحد کم وقت میں حاصل ہوئے۔\n2024 میں انہوں نے بریڈ اور روٹی کھانا چھوڑ دی اور یہ نسخہ ان کیلئے بہترین ثابت ہوا۔ اس ایک اصول پر مستقل عمل سے وہ 40 دن میں 30 پاؤنڈ وزن کم کرنے میں کامیاب ہو گئے۔\nکرسٹوفر کا کہنا ہے کہ یہ سفر ابھی مکمل نہیں ہوا، اور وہ اب بھی اپنی صحت کے سفر پر گامزن ہیں اور مزید وزن کم کرنے کے خواہاں ہیں۔",
        "published_date": "Tue, 13 May 25 04:28:56 +0000",
        "source": "Express Urdu"
    },
    {
        "guid": "75d4e495ebba0b683892519fe6ca759f",
        "title": "ہالی ووڈ کے سب سے زیادہ معاوضہ لینے والے اداکار جانی ڈیپ مالی بحران کا شکار کیسے ہوگئے؟",
        "link": "https://www.express.pk/story/2761215/how-did-hollywoods-highest-paid-actor-johnny-depp-fall-into-a-financial-crisis-2761215/",
        "image_url": "https://img.express.pk/logo/expresslogo.webp",
        "article": "ہالی ووڈ میں سب سے زیادہ معاوضہ لینے کیلئے مشہور پائریٹس آف دی کیریبین اسٹار جانی ڈیپ مالی بحران کا شکار ہوگئے۔\nغیر ملکی خبر رساں ادارے کے مطابق ایک دور تھا جب جانی ڈیپ ہالی ووڈ کے کامیاب ترین اداکاروں میں شمار ہوتے تھے۔ \"پائریٹس آف دی کیریبین\" اور \"فینٹاسٹک بیسٹس\" جیسی کامیاب فلموں نے انہیں بین الاقوامی شہرت دی۔\n2012 میں گنیز ورلڈ ریکارڈز نے انہیں دنیا کا سب سے زیادہ معاوضہ لینے والا اداکار قرار دیا، اور 2014 میں ان کی دولت کا تخمینہ 90 کروڑ ڈالر (900 ملین) لگایا گیا۔\nتاہم وقت کے ساتھ جانی ڈیپ کی زندگی میں مالی بدانتظامی اور قانونی مسائل نے گہرا اثر ڈالا۔ ان کے سابق مینیجرز TMG نے دعویٰ کیا ہے کہ ڈیپ ہر ماہ دو ملین ڈالر سے زائد خرچ کرتے تھے، جن میں صرف شراب پر 30 ہزار ڈالر شامل ہیں۔\nدیگر فضول اخراجات میں نجی جزیرے، مہنگے زیورات اور اسٹاف شامل ہیں۔ غیر ملکی میڈیا رپورٹ کے مطابق ڈیپ نے خود تسلیم کیا کہ انہوں نے وقت کے ساتھ 65 کروڑ ڈالر (650 ملین) کھو دیے اور ایک موقع پر ان پر 10 کروڑ ڈالر (100 ملین) کا قرض بھی چڑھ گیا تھا۔\nآج 61 سالہ جانی ڈیپ دوبارہ ہالی ووڈ میں واپسی اور مالی استحکام لانے کی کوشش کر رہے ہیں۔ ان کی آنے والی فلم \"ڈے ڈرنکر\" 2026 میں ریلیز ہوگی جو ان کی امبر ہرڈ سے طلاق کے بعد ہالی ووڈ میں ایک زبردست واپسی بھی ہوسکتی ہے۔",
        "published_date": "Tue, 13 May 25 04:14:35 +0000",
        "source": "Express Urdu"
    },
    {
        "guid": "7e3c97179bd8dfad885b1dd934890874",
        "title": "اقوام متحدہ کی وارننگ: غزہ میں قحط کا سنگین خطرہ، 5 لاکھ افراد فاقہ کشی کا شکار",
        "link": "https://www.express.pk/story/2761214/un-warning-gaza-me-femenine-ka-khatar-5lac-faqakashi-ka-shikar-2761214/",
        "image_url": "https://img.express.pk/logo/expresslogo.webp",
        "article": "بیروت: اقوام متحدہ کی ایک تازہ رپورٹ نے خبردار کیا ہے کہ غزہ کی پٹی میں پانچ لاکھ افراد شدید فاقہ کشی کا شکار ہیں اور ستمبر کے آخر تک قحط پڑنے کا سنگین خطرہ موجود ہے۔\nعالمی سطح پر خوراک کی نگرانی کرنے والے ادارے Integrated Food Security Phase Classification (IPC) نے رپورٹ میں کہا ہے کہ غزہ میں غذائی حالات اکتوبر 2023 کے بعد سے شدید بگڑ چکے ہیں، اور 2.1 ملین افراد، جو تقریباً پورا غزہ ہے، انتہائی شدید غذائی قلت کا سامنا کر رہے ہیں۔\nرپورٹ کے مطابق 4 لاکھ 69 ہزار سے زائد افراد ایسے ہیں جو \"تباہ کن\" سطح کی بھوک کا شکار ہیں، جبکہ بچوں میں 71 ہزار سے زائد غذائی قلت کے کیسز متوقع ہیں، جن میں 14 ہزار سے زائد کیسز شدید سطح کے ہوں گے۔\nغزہ کو مارچ 2025 سے اسرائیلی فوجی محاصرے کا سامنا ہے، جس کی وجہ سے امدادی سامان اور تجارتی اشیاء کی ترسیل تقریباً بند ہو چکی ہے۔\nاقوام متحدہ کی نائب ڈائریکٹر بیتھ بیچڈول کے مطابق: \"مارچ سے جاری محاصرہ غزہ میں انسانی بحران کو مزید گہرا کر رہا ہے، اور صورتحال بہت خطرناک ہو چکی ہے۔\"\nاسرائیل نے رپورٹ پر ردعمل دیتے ہوئے قحط کے خطرے کو مسترد کیا اور دعویٰ کیا کہ وہ امداد کی فراہمی کی کوشش کر رہا ہے، جبکہ حماس پر امداد چوری کرنے کا الزام بھی لگایا۔ دوسری جانب حماس نے ان الزامات کی تردید کرتے ہوئے اسرائیل پر غذا کو ہتھیار کے طور پر استعمال کرنے کا الزام لگایا ہے۔",
        "published_date": "Tue, 13 May 25 04:12:24 +0000",
        "source": "Express Urdu"
    },
    {
        "guid": "f20f0951b07bb32484b70db7e2dddbc5",
        "title": "برطانیہ میں امیگریشن قوانین میں بڑی تبدیلیاں: شہریت کے لیے 10 سال کی شرط لگادی",
        "link": "https://www.express.pk/story/2761213/uk-immigration-law-me-big-changes-10years-ki-condition-enforce-2761213/",
        "image_url": "https://img.express.pk/logo/expresslogo.webp",
        "article": "لندن: برطانوی حکومت نے امیگریشن نظام میں اہم اور سخت تبدیلیوں کا اعلان کر دیا ہے، جس کا مقصد غیر ملکی لیبر پر انحصار کم کرنا اور ویزا سسٹم پر کنٹرول مزید سخت بنانا ہے۔\nنئے وائٹ پیپر کے مطابق، اب برطانیہ میں مستقل رہائش (Settlement) اور شہریت (Citizenship) حاصل کرنے کے لیے کم از کم 10 سال کی قانونی موجودگی درکار ہوگی، جو پہلے 5 سال تھی۔\nہوم آفس کا کہنا ہے کہ ان اصلاحات کا مقصد یہ یقینی بنانا ہے کہ غیر ملکی شہری برطانوی معاشرے میں مثبت اور بامعنی کردار ادا کریں۔\nمزید اہم تبدیلیوں میں شامل ہیں:\nکام کے ویزا کے لیے اہلیت کا معیار دوبارہ RQF لیول 6 (یعنی گریجویٹ سطح) تک بڑھا دیا گیا۔\nامیگریشن سیلری لسٹ ختم کر دی گئی، جس کے تحت کم تنخواہ پر بھرتی کی اجازت تھی۔\nسوشل کیئر ویزا روٹ بند کر دیا جائے گا، تاہم پہلے سے موجود درخواست دہندگان 2028 تک ویزا کی توسیع کر سکیں گے۔\nانگلش زبان کی شرط اب زیادہ ویزا کیٹیگریز، حتیٰ کہ ڈیپنڈنٹس پر بھی لاگو ہوگی۔\nاسٹڈی ویزا کی پالیسی سخت کر دی گئی ہے، پوسٹ اسٹڈی ورک پیریڈ اب 2 سال سے کم کر کے 18 ماہ کر دیا گیا ہے۔\nغیر ملکی مجرموں کی ڈی پورٹیشن میں تیزی لانے کا اعلان بھی کیا گیا ہے، چاہے قید کی سزا ہوئی ہو یا نہیں۔\nہوم آفس کے مطابق، یہ اقدامات ایک منصفانہ، قابو میں رہنے والا اور معاشی ترقی کو سہارا دینے والا امیگریشن نظام بنانے کے لیے کیے جا رہے ہیں، تاکہ عوامی سہولیات پر بوجھ کم ہو۔",
        "published_date": "Tue, 13 May 25 04:02:24 +0000",
        "source": "Express Urdu"
    },
    {
        "guid": "78da8cab2a04618af4ac07eb08303df7",
        "title": "شکست خوردہ بھارتیوں نے آسٹریلوی کرکٹر کو بھی نہ بخشا",
        "link": "https://www.express.pk/story/2761212/after-loss-indian-trolls-weaponize-fake-praise-against-australian-player-2761212/",
        "image_url": "https://img.express.pk/logo/expresslogo.webp",
        "article": "پاکستان کیخلاف جنگ میں بدترین تاریخی ہزیمت برداشت کرنے کے بعد بھارت نے آسٹریلوی کرکٹر جوش ہیزول ووڈ کو اپنے پروپیگنڈے کا حصہ بنالیا۔\nمیڈیا رپورٹس کے مطابق آسٹریلوی فاسٹ بولر جوش ہیزل ووڈ کے نام سے منسوب سے ایک جعلی سوشل میڈیا اکاؤنٹ سے بھارتیوں نے اپنی فوج کی تعریفوں کے پُل باندھوادیے۔\nبھارتیوں نے ہیزل ووڈ کی جعلی ٹوئٹ کو پاکستان مخالف جارحیت کیلئے استعمال کیا، جس پر دنیا بھر میں انہیں شدید تنقید کا نشانہ بنایا جارہا ہے۔\nمزید پڑھیں: \"آئی پی ایل دوبارہ شروع ہوئی تو بھی آسٹریلوی کرکٹرز نہیں آئیں گے\"\nفاسٹ بولر کے مینیجر نیل میکسویل نے وضاحت دیتے ہوئے کہا کہ جوش ہیزل ووڈ کا کوئی سوشل میڈیا اکاؤنٹ نہیں، بہرحال وہ اپنے نام کے اس جعلی اکاؤنٹ سے کی جانے والی پوسٹ سے آگاہ ہیں اور اس سلسلے میں انڈین پریمئیر لیگ (آئی پی ایل) کی معروف فرنچائز رائل چیلنجرز بنگلور سے رابطہ بھی کیا ہے۔ \nمزید پڑھیں: نامور کرکٹرز کو کھلانے کا غرور! غیرملکی آئی پی ایل چھوڑنے کو تیار\nواضح رہے کہ بعد میں جعلی ہیزل ووڈ کے اکاؤنٹ کو ہی معطل کردیا گیا تھا۔ \nدوسری جانب گلین میکسویل کی انسٹاگرام پر اسٹوری میں بھی اسی قسم کی ایک پوسٹ شیئر ہوئی مگر بعد میں اسے ہٹا دیا گیا۔",
        "published_date": "Tue, 13 May 25 03:55:44 +0000",
        "source": "Express Urdu"
    },
    {
        "guid": "b1c47ef3149bb85eadf88d31c1b7effd",
        "title": "کراچی، دو مختلف حادثات میں 2 افراد زندگی کی بازی ہار گئے",
        "link": "https://www.express.pk/story/2761211/karachi-do-mukhtalif-hadsaat-mein-2-afraad-zindagi-ki-baazi-haar-gaye-2761211/",
        "image_url": "https://img.express.pk/logo/expresslogo.webp",
        "article": "شہر قائد کے مختلف علاقوں میں پیش آنے والے حادثات میں 2 افراد جاں بحق ہو گئے۔\nایدھی حکام کے مطابق پہلا واقعہ سپرہائی وے بس ٹرمینل کے قریب ایک ٹرک کی ٹکر سے رکشا ڈرائیور جاں بحق ہو گیا۔\nجاں بحق ہونے والے شخص کی شناخت قطب الدین کے نام سے کی گئی، اور اس کی لاش عباسی شہید اسپتال منتقل کر دی گئی۔\nدوسری واقعے میں لانڈھی ریلوے اسٹیشن کے قریب ایک عمارت کی تیسری منزل سے گر کر ایک شخص جاں بحق ہو گیا۔ مقتول کی شناخت سید قمرالدین کے نام سے کی گئی، اور اس کی لاش جناح اسپتال منتقل کی گئی۔",
        "published_date": "Tue, 13 May 25 02:49:10 +0000",
        "source": "Express Urdu"
    },
    {
        "guid": "9d163c1577a8356914769dee26bfa128",
        "title": "کراچی، ڈاکوؤں کی فائرنگ سے تین بچوں کا باپ اسپتال میں دم توڑ گیا",
        "link": "https://www.express.pk/story/2761210/karachi-dakoun-ki-firing-se-teen-bachon-ka-baap-hospital-mein-dam-toar-gaya-2761210/",
        "image_url": "https://img.express.pk/logo/expresslogo.webp",
        "article": "شہر قائد کے علاقے اورنگی ٹاؤن میں پیر کی شب ڈاکوؤں کی فائرنگ سے زخمی ہونے والا شخص دوران علاج زخموں کی تاب نہ لاتے ہوئے جاں بحق ہوگیا ، مقتول نجی کمپنی کا ملازم اور تین بچوں کا باپ تھا\nتفصیلات کے مطابق پیرآباد کے علاقے اورنگی ٹاؤن سیکٹر فائیو ای غوثیہ مسجد کے قریب فائرنگ سے ایک شخص شدید زخمی ہوگیا جسے طبی امداد کے لیے عباسی شہید اسپتال منتقل کیا گیا جہاں سے ابتدائی طبی امداد کے بعد نارتھ ناظم آباد میں واقعے نجی اسپتال لے جایا گیا۔\nترجمان کراچی پولیس کے مطابق زخمی ہونے والے شخص کی شناخت 38 سالہ محمد کاشان ولد ارشاد حسین کے نام سے کی گئی ، کاشان کے سینے پر گولی لگی تھی جو پیر اور منگل کی درمیانی شب نجی اسپتال میں دوران علاج زخموں کی تاب نہ لاتے ہوئے جاں بحق ہوگیا۔\nمزید پڑھیں: کراچی؛ مسجد کے باہر ٹرانسپورٹر کو قتل کرنے کی ویڈیو سامنے آگئی\nترجمان کراچی پولیس کے مطابق واقعہ ڈکیتی کی واردات کے دوران مزاحمت کرنے پر پیش آیا ، مقتول کے کزن نے بتایا کہ محمد کاشان اورنگی ٹاون نمبر پانچ ای ڈاکخانہ کے قریب کا رہائشی اور نجی کمپنی میں ملازمت کرتا تھا جبکہ مقتول تین بچوں کا باپ تھا دو لڑکیاں اور ایک لڑکی ، چھوٹی بیٹی کی 8 ماہ قبل پیدائش ہوئی تھی۔\nمقتول کے کزن نے واقعے کے بارے میں بتایا کہ موٹر ساٸیکل سوار ملزمان لوٹ مار کر کے فرار ہو رہے تھے اور پولیس اہلکار ان کے تعاقب میں لگے ہوگئے تھے اسی دوران ملزمان موٹرسائیکل سے گرے تاہم انہوں نے اٹھتے ہی اندھا دھند فائرنگ شروع کر دی۔\nملزمان کی فاٸرنگ کی زد میں آکر راہگیر کاشف سینے میں گولی لگنے سے زخمی ہوا تھا ، پولیس نے ضابطے کی کارروائی کے بعد لاش ورثا کے حوالے کر دی ۔",
        "published_date": "Tue, 13 May 25 02:17:35 +0000",
        "source": "Express Urdu"
    },
    {
        "guid": "0abb8445d401a2b306f0b895ad6babaa",
        "title": "لاہور، ڈیفنس فیز 6 میں اغوا کی واردات، ڈاکٹر طاہر جمیل کو کس نے اٹھایا؟",
        "link": "https://www.express.pk/story/2761209/lahore-defence-fez-6-mein-ighwa-ki-waardaat-dr-tahir-jameel-ko-kis-ne-uthaya-2761209/",
        "image_url": "https://img.express.pk/logo/expresslogo.webp",
        "article": "لاہور کے علاقے ڈیفنس فیز 6 سے معروف ڈاکٹر طاہر جمیل کے مبینہ اغواء کا واقعہ پیش آیا، جس کی اطلاع ملتے ہی لاہور پولیس مکمل متحرک ہو گئی۔\nڈی آئی جی آپریشنز فیصل کامران موقع پر پہنچے اور جائے وقوعہ کے تمام شواہد کا تفصیلی جائزہ لیا۔ انہوں نے متاثرہ خاندان سے بھی ملاقات کی اور انہیں مغوی کی جلد بحفاظت بازیابی کی یقین دہانی کرائی۔\nپولیس ترجمان کے مطابق ڈاکٹر طاہر جمیل 62 سال کی عمر کے حامل ہیں اور ڈی ایچ اے فیز 6 کے رہائشی ہیں۔ وہ اپنے کلینک سے واپس اپنے گھر آ رہے تھے کہ راستے میں دو موٹر سائیکل سواروں نے انہیں روکا اور اپنے ساتھ لے گئے۔\nڈی آئی جی آپریشنز فیصل کامران نے تفتیشی ٹیم کو ہدایات دی ہیں کہ ملزمان کو جلد از جلد گرفتار کر کے مغوی کو بحفاظت بازیاب کیا جائے۔\nمزید پڑھیں: لاہور پولیس کو چیکنگ کے دوران اخلاقیات کا دامن نہ چھوڑنے کی ہدایت\nانہوں نے کہا کہ اس اغواء کی واردات کو \"ریڈ لائن\" کے طور پر لیا جا رہا ہے، اور ملزمان کو پکڑ کر قانون کے کٹہرے میں لایا جائے گا۔\nپولیس کی تفتیشی ٹیم نے جائے وقوعہ سے برآمد ایمبولینس سمیت تمام شواہد کا جائزہ لینا شروع کر دیا ہے۔ فیصل کامران نے مزید کہا کہ تمام وسائل بروئے کار لا کر ملزمان کو ہر صورت پکڑا جائے گا اور وہ بچ نہیں سکیں گے۔\nمقدمہ درج کر کے تحقیقات کا آغاز کر دیا گیا ہے اور متعلقہ ایس پی سمیت دیگر افسران بھی موقع پر موجود ہیں۔",
        "published_date": "Tue, 13 May 25 02:04:18 +0000",
        "source": "Express Urdu"
    },
    {
        "guid": "e99ff8c33771525056d3f76806f95c9b",
        "title": "کراچی، شہین فورس اور ڈاکوؤں کے درمیان مبینہ مقابلہ، 2 ڈاکو زخمی حالت میں گرفتار",
        "link": "https://www.express.pk/story/2761207/karachi-shaheen-force-aur-dakuon-ke-darmiyan-mobayyana-muqaabla-2-daku-zakhmi-haalat-mein-girftar-2761207/",
        "image_url": "https://img.express.pk/logo/expresslogo.webp",
        "article": "شہر قائد کے علاقے کلفٹن بلاول چورنگی کے قریب شاہین فورس کے اہلکاروں اور ڈاکوؤں کے درمیان مبینہ مقابلے میں 2 ملزمان زخمی حالت میں گرفتار کر لیے گئے۔\nچھیپا حکام کے مطابق گرفتار ملزمان کی شناخت عتیق الرحمان اور محمد حسین کے ناموں سے کی گئی ہے۔\nپولیس کے مطابق گرفتار ملزمان نے کچھ دیر قبل آن لائن فوڈ سپلائی کرنے والے رائڈر سے واردات کی تھی، جس کے بعد انہیں شاہین فورس کی ٹیم نے ٹریک کر کے گرفتار کیا۔\nمزید پڑھیں: کراچی، اسٹریٹ کرمنلز کے ساتھ مبینہ پولیس مقابلہ، 3 ملزمان گرفتار، اسلحہ اور چھینی ہوئی موٹر سائیکل برآمد\nگرفتار ملزمان سے ایک پستول، موبائل فون اور واردات میں استعمال ہونے والی موٹر سائیکل بھی برآمد کی گئی ہے۔\nزخمی ملزمان کو فوری طور پر جناح اسپتال منتقل کر دیا گیا ہے جہاں ان کا علاج جاری ہے۔ پولیس حکام کا کہنا ہے کہ ملزمان کے خلاف مزید قانونی کارروائی عمل میں لائی جا رہی ہے اور ان سے مزید تفتیش کی جائے گی۔",
        "published_date": "Tue, 13 May 25 01:50:55 +0000",
        "source": "Express Urdu"
    },
    {
        "guid": "a2dc77481ef132ba1c10719c86f2f20b",
        "title": "استغاثہ نے سازش کا الزام ثابت کرنا ہے، فرحت عباس ضمانت کا حکمنامہ",
        "link": "https://www.express.pk/story/2761206/istighasa-ne-saazish-ka-ilzaam-saabit-karna-hai-farhat-abbas-zamanat-ka-hkmnamh-2761206/",
        "image_url": "https://img.express.pk/logo/expresslogo.webp",
        "article": "سپریم کورٹ نے 9 مئی کیس میں  پی ٹی آئی کے ایم پی اے حافظ فرحت عباس کی ضمانت منظور کر نے کاتحریری حکمنامہ جاری کر دیا۔ \nعدالت نے قراردیا ہے کہ استغاثہ نے کیس میں ابھی فرحت عباس کی جانب سے مجرمانہ سازش رچانے کے الزام کو ثابت کرنا ہے۔ درخواست گزار سے کوئی  برآمدگی  نہیں ہوئی،ریکارڈ سے پتہ چلتا ہے کہ درخواست گزار نے کیس کی تحقیقات میں تعاون کیا ہے۔\nدرخواست گزار کے پولیس کی جانب سے گرفتاری، تذلیل اور کیس کی تحقیقات میں تعاون کرنے کے باوجود ہراسگی کے خدشہ کو نظر انداز نہیں کیا جا سکتا۔\nجسٹس نعیم اختر افغان کی جانب سے ضمانت قبل از گرفتاری کی سماعت کے 4 صفحات پر مشتمل حکم نامہ  میں کہاگیا یہے کہ اب تک کے ریکارڈ،ابتدائی  تفتیش  کے مطابق کیس  درخواست گزار کے خلاف مزید انکوائری کا متقاضی ہے۔\nمزید پڑھیں: سپریم کورٹ نے اسلم رئیسانی کے خلاف انتخابی عذرداری خارج کردی\nدرخواست گزار کو 9مئی واقعہ کی 12 مئی 2023کو ہونیو الی ایف آئی آر میں نامزد نہیں کیا گیا ۔ اسے مدعی کے 10جون کے ضمنی بیان  کے بعد سوشل میڈیا پر ٹویٹس/آڈیو/ویڈیو کلپس کی بنیاد پر کیس میں ملوث کیا گیا ،یہی الزام شریک ملزم امتیاز محمود پر لگایا گیا ہے جن کی پہلے ہی  اسی عدالت سے ضمانت قبل از گرفتاری منظور کی جا چکی ہے۔\nکیس کی تقفتیش میں مسلسل تعاون  پر درخواست گزارکو عبوری ضمانت قبل از گرفتاری کا حقدار قرار دیا جاتا ہے۔ درخواست گزار کو ہدایت کی جاتی ہے کہ وہ مزید تفتیش میں تعاون کرے۔",
        "published_date": "Mon, 12 May 25 22:14:50 +0000",
        "source": "Express Urdu"
    },
    {
        "guid": "ea4f362f17b3779f350f47cfff899b71",
        "title": "جے شنکر کے غرور نے انڈیا کو بہت نقصان پہنچایا، جوہر سلیم",
        "link": "https://www.express.pk/story/2761205/jay-shankar-ke-ghuroor-ne-india-ko-bohat-nuqsaan-pohanchaya-johar-saleem-2761205/",
        "image_url": "https://img.express.pk/logo/expresslogo.webp",
        "article": "رہنمامسلم لیگ (ن) رانا احسان افضل کا کہنا ہے کہ پاکستان کا اسٹانس ہمیشہ اس کونفلیکٹ کے اندر موریلی اور ایتھیکلی وہ اوپر ہی رہا ہے انڈیا سے، سب سے پہلے ہمارا یہ سٹانس تھا کہ ہم کسی قسم کا پہلگام سے ہمارا لنک ایج نہیں ہے اور ہم اوپن ہیں فار ٹرانسپیئرنٹ اور انڈیپنڈنٹ انکوائری کے لیے. \nایکسپریس نیوز کے پروگرام اسٹیٹ کرافٹ میں گفتگو کرتے ہوئے انھوں نے کہا کہ جب اس کے باوجود انڈیا نے پرووک کیا افینس کیا ایگریشن دکھائی اور حملہ آور ہوئے، انھوں نے سویلینزکو ہٹ کیا اور جب انھوں نے ہمارے سویلینزکو ہٹ کیا تو اس کے جواب میں بھی ہم نے کہا کہ ہم اس شرمناک عمل کو نہ صرف رد کرتے ہیں اس کی مذمت کرتے ہیں بلکہ ہم یہ کہ جواب کے اندر سویلینز کو ٹارگٹ نہیں کریں گے بلکہ ہم ان ایریاز کو ٹارگٹ کریں گے جو ملٹری ایریاز ہوں گے. \nدفاعی تجزیہ کار (ر)لیفٹننٹ جنرل نعیم خالد لودھی نے کہا ایک تو اللہ تعالیٰ کا شکر، اپنے مجاہدوں کو سلام ، اس میں 3تو ورلڈ ریکارڈ قائم ہوئے ہیں، پہلا یہ کہ رافال جہاز پہلی بار دنیا میں کہیں گرائے گئے۔ دوسرا یہ کہ اڑتالیس گھنٹے کے اندر سو کے قریب ڈرونز اور ماڈرن ترین ڈرونزوہ گرائے گئے اور تیسرا یہ کہ دو نیوکلیئر پاورز کے درمیان اتنی ہائی انٹینسٹی کی جنگ کہیں نہیں دیکھی گئی، ہم نے جو جذبہ اور اعتماد شو کیا, انہوں نے کہا کہ جو ایگریسیونیس شو کی ، یہ انٹینسٹی میں آپ کو بتاؤں کہ نہ یوکرین میں ہوئی ہے اور نہ مڈل ایسٹ میں ہوئی ہے، یہ ایک یونیک وار ہے، اس کو آپ درست کہہ رہے ہیں کہ کئی سالوں تک پڑھا جائے گا اس کو اینالائز کیا جائے گا۔ \nسابق سیکریٹری خارجہ جوہر سلیم نے کہا کہ انڈیا دنیا کی پانچویں بڑی اقتصادی طاقت ہے اس وقت ہمارے سے 10گنا بڑی ان کی اکانومی ہے،ہم سے کوئی نوگنا بڑا ان کا ملٹری بجٹ ہے اس کے علاوہ بھی بہت سارے فرق ہیں، ہم دیکھتے ہیں کہ کچھ دن پہلے ہی انھوں نے یوکے ساتھ فری ٹریڈ ایگریمنٹ بھی سائن کیا۔ \nایک سوال پر ان کا کہنا تھا کہ جے شنکر کا جو غرور ہے باقی سارے ہمسایوں کے لیے بھی اس نے انڈیا کو بہت نقصان پہنچایا ہے کیونکہ آج نہ صرف پاکستان کے ساتھ ان کے تعلقات اچھے نہیں ہیں، بنگلہ دیش کے ساتھ بھی نہیں ہیں، سری لنکا کے ساتھ بھی اچھے نہیں ہیں ، نیپال کے ساتھ بھی نہیں ہیں، مالدیپ کے ساتھ بھی نہیںہیں، وہ باقیوں کو حقیر سمجھتے ہیں میوچل ریسپیکٹ نہیں ہے تو اس کا تو نقصان ہے ہی۔",
        "published_date": "Mon, 12 May 25 21:46:17 +0000",
        "source": "Express Urdu"
    },
    {
        "guid": "1d58875b0407a5617019b25dac770da6",
        "title": "ہمیشہ جارحانہ کوشش بھارت کی ہوتی ہے، سید محمد علی",
        "link": "https://www.express.pk/story/2761204/hamesha-jarehana-koshish-bharat-ki-hoti-hai-syed-mohammad-ali-2761204/",
        "image_url": "https://img.express.pk/logo/expresslogo.webp",
        "article": "نیشنل سیکیورٹی ایکسپرٹ (ر) ایئروائس مارشل اعجاز محمود کا کہنا ہے کہ پاکستان نے کیا کیسے کا بڑا خوبصورت جواب کل ایئروائس مارشل اورنگزیب نے دیا ہے لیکن آپ کے ناظرین کے لیے میں ری کیپ کرتا ہوں۔ \nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ جب سے ہم نیوکلیئر ہوئے ہم یہ کہتے آئے کہ اب جنگ کی گنجائش نہیں ہے، دونوں ملکوں میں لیکن بھارت کی جو اسٹریٹیجی تھی کہ وہ جوہری خطرے کے سائے میں جنگ کی جگہ بنانے کی کوشش کر رہے تھے تو پھر اس کے لیے ظاہر ہیں کہ ہم تیار ہیں، اصل میں انھوں نے ہماری ڈیٹرنس کو چیلنج کیا اب اس کا جواب دینے کے لیے جو ہمارے پاس سب سے اچھی آپشن تھی وہ ایئرپاور ایپلیکیشن تھی۔ \nنیشنل سیکیورٹی ایکسپرٹ (ر)میجر جنرل طارق رشید خان نے کہا کہ یہ لاتوں کے بھوت ہیں، لاتوں کے بھوت باتوں سے نہیں مانتے، وہ تو مانتے ہی نہیں تھے۔ پوری دنیا کہتی رہی کہ ثبوت دیدو، پاکستان بھی انویسٹی گیشن کیلیے تیار ہے لیکن وہ مانے ہی نہیں، اب اتنی مار پڑی ہے کہ اور آج دیکھیں بے شرم مودی اسپیچ کر رہا ہے جیسے وکٹری اسپیچ کر رہا ہے، عقل کے اندھے پوری دنیا تمھیں کہتی ہے کہ تم ریاستی دہشت گردی کے اسپانسرڈ ہو، کینڈا میں آپ اسٹیٹ سپانسرڈ ٹیررازم کر رہے ہیں،جب پاکستان نے اپنی صلاحیت کی تھوڑی سے جھلک دکھائی تو دنیا کو بھی سمجھ آگئی، مودی صاحب کو بھی سمجھ آگئی اور پیر پڑ گئے کہ صلح کرا دیں۔ \nسید محمد علی نیشنل سیکیورٹی ایکسپرٹ نے کہا کہ پچھلے 38سال میں یہ آٹھواںکرائسس ہے جو یک طرفہ طور پر بھارت کے توسیع پسندانہ عزائم اورجارحانہ حکمت عملی کے نتیجے میں وقوع پذیر ہوا ہے، ہر دفعہ تین چیزیں ہی کامن ہیں، ہمیشہ جارحانہ کوشش بھارت کی ہوتی ہے، پھر جب ہم ان کی پھینٹی لگاتے ہیں تو امریکا آکر بیچ بچاؤ کرا دیتا ہے اور ہم کہتے ہیں کہ ٹھیک ہے، ہمیں خوش ہونا چاہیے، اس بار ہم نے جتنا زیادہ چھ ڈومیز میں فیصلہ کن اور جامع انداز میں شکست دی ہے شاید تاریخ میں اتنی بڑی پاور کو اتنے کم وقت میں اتنے کم وسائل سے شاید ہی تاریخ میں کیا گیا ہو۔",
        "published_date": "Mon, 12 May 25 21:37:48 +0000",
        "source": "Express Urdu"
    },
    {
        "guid": "54d2a803054ae913b7bef1618ba3c56f",
        "title": "ججز کا اختلافی نوٹ بینچ سربراہ کی منظوری سے ہی اپ لوڈ ہو گا",
        "link": "https://www.express.pk/story/2761203/judges-ka-ikhtalafi-note-bench-sarbarah-ki-manzoori-se-hi-up-load-ho-ga-2761203/",
        "image_url": "https://img.express.pk/logo/expresslogo.webp",
        "article": "سپریم کورٹ نے پالیسی کے طور پر یہ طے کیا ہے کہ اگر کوئی جج اختلافی نوٹ تحریر کرتا ہے تو اسے اسی بینچ کے سربراہ کی منظوری کے بعد ہی عدالت عظمیٰ کی ویب سائٹ پر پبلک کیا جائے گا۔ \nایکسپریس کو ایک ذمے دار ذریعہ نے بتایا کہ مخصوص نشستوں سے متعلق بارہ جولائی کے فیصلے کیخلاف نظر ثانی اپیلوں پر جسٹس عائشہ ملک اور جسٹس عقیل عباسی کے اختلافی نوٹ آئینی بینچ کے سربراہ جسٹس امین الدین خان کی منظور ی کے بعد ہی سپریم کورٹ کی ویب سائٹ پر اپ لوڈ ہو سکیں گے۔\nماضی میں کوئی جج اگر کیس کے آغاز پر ہی اختلاف کرکے بینچ سے اٹھ کر چلا جاتا تو اسکی اختلافی رائے اسی وقت سپریم کورٹ کی ویب سائٹ پر پبلک کردی جاتی تھی ۔\nمزید پڑھیں: مخصوص نشستوں کا کیس: جسٹس عائشہ کا اختلافی نوٹ ویب سائٹ پر نہ آنے پر چیف جسٹس کو خط\nچیف جسٹس پاکستان یحییٰ آفریدی کے نام لکھا گیا خط منظر عام پر آیا جس میں جسٹس عائشہ ملک نے چیف جسٹس  سے کہا آئی ڈپارٹمنٹ نے دونوں ججز کا اختلافی نوٹ اپلوڈ نہیں کیا۔\nجسٹس امین الدین خان کی سربراہی میں 11 رکنی آئینی بینچ آج مخصو ص نشستوں کے متعلق نظر ثانی اپیلوں پر سماعت کرے گا۔ اے پی پی کے مطابق   پانچ رکنی آئینی بینچ سپر ٹیکس سے متعلق کیس کی سماعت بھی آج کرے گا۔",
        "published_date": "Mon, 12 May 25 21:30:44 +0000",
        "source": "Express Urdu"
    },
    {
        "guid": "ae64929ce312afcfe19189de4f726b3e",
        "title": "بھارت کی جانب سے کرتار پور راہداری نہ کھل سکی",
        "link": "https://www.express.pk/story/2761202/bharat-ki-janib-sa-kirtarpur-rahdari-na-khul-saki-2761202/",
        "image_url": "https://img.express.pk/logo/expresslogo.webp",
        "article": "پاک بھارت سیز فائر کے بعد بھی بھارت کی جانب سے کرتار پور راہداری نہ کھل سکی ، بھارت کی جانب سے راہداری 6 اور 7 مئی کے بھارتی حملے کے بعد سے بند ہے ، پاکستان کی جانب سے کرتارپور ہداری معمول کے مطابق کھلی ہے, دربار انتظامیہ کا کہنا ہے ہم اپنے سکھ بھائیوں کی میزبانی کے لیے ہمہ وقت تیار ہیں۔\nدوسری طرف پاکستان سکھ گردوارہ پربندھک کمیٹی کے سربراہ اور وزیر برائے اقلیتی امور وانسانی حقوق پنجاب سردار رمیش سنگھ اروڑہ نے بھارت سے کرتار پور راہداری فوری کھولنے کا مطالبہ کیا ہے ۔\nمزید پڑھیں: مودی کی ساکھ بچانے کیلئے پنجاب کی سرزمین استعمال نہیں ہونے دیں گے، بھارتی سکھ\nصوبائی وزیر نے بھارت سمیت دنیا بھر کے سکھوں کو دعوت دیتے ہوئے کہا کہ جون میں سکھوں کے پانچویں گرو ارجن دیو جی کے شہیدی دن اور مہاراجہ رنجیت سنگھ کی برسی منانے کیلئے وہ جب چاہیں پاکستان آسکتے ہیں ، ہمارے دروازے ان کیلئے ہروقت کھلے ہیں, پاکستان اور سکھوں کا رشتہ مضبوط ہے جس کی بنیاد سکھ ، مسلم دوستی پر قائم ہے ۔\nسردار رمیش سنگھ نے ایکسپریس نیوز کے ساتھ وی لاگ میں گفتگو کرتے ہوئے کہا کہ حالیہ پاک بھارت کشیدگی کے دوران بھارت سمیت دنیا بھر کی سکھ برادری نے پاکستان کے موقف کا بھرپور ساتھ دیا جس پر پاکستان کی ریاست ، عوام اور حکومت سکھوں کی وفاداری کو قدر کی نگاہ سے دیکھتی ہے ۔",
        "published_date": "Mon, 12 May 25 21:15:52 +0000",
        "source": "Express Urdu"
    },
    {
        "guid": "04f2a36d9d60cdc8a008a4cd7e05391f",
        "title": "یہ پاکستان کی بہت بڑی فتح، دنیا کا ماحول تبدیل ہو گیا",
        "link": "https://www.express.pk/story/2761200/yeh-pakistan-ki-bohat-barri-fatah-duniya-ka-mahol-tabdeel-ho-gaya-2761200/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس نیوز ایاز خان کا کہنا ہے کہ 6 گھنٹے کی جنگ میں ایسا چھکا ہم نے مارا جو باؤنڈری سے باہر جا کر نہیں گرا، اسٹیڈیم سے باہر جا کر گرا، پوری دنیا نے دیکھ لیا کہ چھکا کس طرح سے ماراجاتا ہے، ایک چھکا شارجہ میں جاوید میانداد نے آخری بال پر مارا تھا انڈیا کے خلاف آج تک انڈیا اس کا درد نہیں بھول سکا تو یہ کہاں بھولے گا۔ \nایکسپریس نیوز کے پروگرام کنٹرول روم میں گفتگو کرتے ہوئے انھوں نے کہ ہم نے ورلڈ آرڈر چینج کر دیا لیٹرلی یہ کر کے، تجزیہ کار فیصل حسین نے کہا کہ یہ پاکستان کی اتنی بڑی فتح ہے اتنی بڑی فتح ہے کہ دنیا کا میکانزم تبدیل ہو گیا ہے، دنیا کا ماحول تبدیل ہو گیا ہے۔ بھارت یہ دعویدار تھا کہ وہ دنیا کی چوتھی بڑی آرمی ہے تو پاکستان نے دنیا کی چوتھی بڑی آرمی کو ہرا کہ اب اپنا مقام چوتھی بڑی آرمی پہ لکھ لیا ہے، دنیا کی چوتھی بڑی آرمی جو ہے وہ پاکستان ہے، پاکستان نے ایک بار پھر ثابت کر دیا کہ مسلم امہ کی اگر کوئی سب سے بڑی عسکری قوت ہے تو وہ پاکستان ہے۔ \nتجزیہ کار عامر الیاس رانا نے کہا کہ ہم نے جو کہا ہے نہ کہ معرکہ حق، اس آپریشن کو نام دیا گیا ہے کہ مکمل ہو گیا ہے، اس کا مطلب ہے کہ ہمارے اور ان کے ڈی جی ایم اوز کی جو میٹنگ ہوئی آپ نے خود خبر میں بھی حوالہ دیا ہے، انڈینز نے کہا ہے کہ بات چیت جاری رہے گی تو ہماری طرف سے سیز فائر اس لحاظ سے کمپلیٹ ہو گیا، اب اگر کوئی چیز آئے گی غلط تو اس کا جواب نئے سرے سے دیا جائے گا کیونکہ کمپلیٹ کرنے کا مقصد ہے کہ پاکستان نے اپنی طرف سے دینا کو میسج دیا ہے کہ آپ بالکل بے فکر ہو جائیں، ہم نے جو وعدہ کیا ہے اس پر قائم ہیں اور ہم نہیں کریں گے۔ \nتجزیہ کار نوید حسین نے کہا کہ میرا خیال ہے کہ ساحر لدھیانوی نے کہا تھا کہ جنگ تو خود ایک مسئلہ ہے، جنگ کیا مسئلوں کا حل دے گی، جنگ تو کسی کے حق میں نہیں، وہ پاکستان ہو، وہ انڈیا ہو، ہر دو ممالک جو ہیں ان کے حق میں جنگ نہیں ہے لیکن جب جنگ مسلط کی جاتی ہے، جنگ مسئلوں کا حل نہیں ہوتی، یہ ریئلائزیشن میرے خیال میں مودی کو بھی ہو جانی چاہیے، بی جے پی کو اور انڈینزکو بھی ہو جانی چاہیے۔ \nتجزیہ کار محمد الیاس نے کہا کہ پانی کا اور پاکستان میں جو دہشت گردی ہو رہی ہے ٹی ٹی پی اور بی ایل اے اس کے ساتھ شامل ہے تنظیمیں جو ہیں جو شامل ہیںاس کے تانے بانے جتنے بھی دہشت گردی کے ہوتے ہیں وہ بھارت جاتے ہیں، بھارت دوست ممالک کی سرحدوں کو استعمال کرتا ہے، پاکستان بارہا دنیا کے ممالک کو بتا چکا ہے کہ بھارت ان سب میں ملوث ہے، پانی کے بارے میں تو مذاکرات کریں گے اور کرنے چاہییں، پاکستان کو کشمیر اور پانی کے جو سندھ طاس معاہدے میں مزید جو تین دریاجو انہوں نے لیے تھے ہم سے ان کے پانی کی بحالی کے لیے بھی بات کرنی چاہیے۔",
        "published_date": "Mon, 12 May 25 21:02:31 +0000",
        "source": "Express Urdu"
    },
    {
        "guid": "5825eecadeff3b92b31eea48a336e2a1",
        "title": "27ستمبر 2025",
        "link": "https://www.express.pk/story/2761198/27-september-2025-2761198/",
        "image_url": "https://img.express.pk/logo/expresslogo.webp",
        "article": "پاکستان نے 10 مئی 2025کو عسکری تاریخ میں نیا ریکارڈ قائم کیا‘ یہ ریکارڈ اب کیس اسٹڈی بن چکا ہے اور یہ دنیا بھر کی ملٹری اکیڈمیز میں جنرل عاصم منیر اور ائیرچیف مارشل ظہیر بابر سندھو کے نام سے پڑھائی جائے گی‘ پاکستان نے 10مئی کی صبح ایک گھنٹے میں کیا کمال کیا ہمیں یہ جاننے کے لیے 27 ستمبر 1925 میں جانا پڑے گا اور اس سے بھی پہلے ہمیں ناگ پور کے ڈاکٹر کیشو بلی رام ہیڈگیوار(Keshav Baliram Hedgewar) کو کھوجنا پڑے گا‘ ان دونوں کا10 مئی کے ساتھ گہرا تعلق ہے۔\nیہ سو سال پرانی داستان ہے‘ پہلی جنگ عظیم کے بعد اٹلی میں فاشزم کی تحریک شروع ہوئی اور یہ تیزی سے پورے یورپ میں پھیل گئی‘فاشزم کا تصور یورپی اخبارات‘ رسائل اور کتابوں کے ذریعے ہندوستان آیا‘ ڈاکٹر ہیڈگیوار نے اس مطالعے کے بعد سوچا اگر اٹلی صرف اٹالین ‘ فرانس فرنچ‘ جرمنی جرمن اور انگلینڈ صرف انگلش لوگوں کے لیے ہے تو پھر ہندوستان صرف ہندوؤں کے لیے کیوں نہیں ہے یہاں دوسرے مذاہب کے لوگ کیوں آباد ہیں؟ اس سوچ نے ہیڈگیوار کو ناگ پور میں 27 ستمبر 1925کو راشٹریہ سیوک سنگھ کے نام سے ہندو قوم پرست جماعت کی بنیاد رکھنے پر مجبور کر دیا‘ یہ بعدازاں آر ایس ایس کہلانے لگی۔\n اس جماعت کے دو بڑے مقاصد تھے‘ ہندوستان سے دوسری تمام اقوام کو ہر صورت بے دخل کرنااور ملک میں کٹڑ ہندو نظریات نافذ کرنا‘ ڈاکٹر ہیڈگیوار نے ان مقاصد کے حصول کے لیے فوجی ٹریننگ کے ادارے اور ہندوازم کی تعلیم کے لیے اسکول کھولے‘ اس نے ممبرز کے لیے وردی بھی بنائی اور زعفرانی رنگ کا جھنڈا بھی‘ ٹریننگ کیمپوں میں طالب علموں کو لاٹھی‘تلوار‘ بھالے اور خنجر کی ٹریننگ دی جاتی تھی جب کہ اسکولوں میں سنسکرت زبان میں ہندوازم کی تعلیم کا بندوبست تھا‘ جماعت کا سائز 1927تک ٹھیک ٹھاک ہوگیا‘ یہ لوگ ہندوستان کی تقسیم کے خلاف تھے جب کہ کانگریس اور مسلم لیگ ملک کو ہندو اور مسلم حصوں میں تقسیم کرنا چاہتی تھی چناںچہ آر ایس ایس دونوں کے خلاف ہو گئی‘ یہ اختلاف انگریزوں کو سوٹ کرتا تھا چناں چہ برطانوی حکومت نے آر ایس ایس کو سپورٹ کرنا شروع کر دیا‘ انگریز کی مرضی سے یہ لوگ سرکاری کالجوں اور یونیورسٹیوں میں داخل ہوگئے۔\n اپنے دفتر بنائے‘ طالب علم داخل کرائے اور اساتذہ کو فیکلٹی میں شامل کرایا‘ بہرحال قصہ مختصر 1947 تک آر ایس ایس پورے ہندوستان میں پھیل چکی تھی‘ شہروں اور قصبوں میں اس کے کارندے نظر آتے تھے‘ ہندوستان تقسیم ہوا تو آر ایس ایس نے ٹھیک ٹھاک مخالفت کی یہاں تک کہ آر ایس ایس کے ایک رکن نتھو رام گوڈسے نے 30 جنوری 1948 کو مہاتما گاندھی کو گولی مار کر ہلاک کردیا‘ جواہر لال نہرو اور قائداعظم بھی ان کی ہٹ لسٹ پر تھے لیکن یہ دونوں بچ گئے۔\nآر ایس ایس نے بعدازاں بھارتیہ جنتا پارٹی (بی جے پی) کے نام سے اپنا سیاسی ونگ بھی بنا لیا‘ یہ شروع میں بھاتیہ جتا سنگھ تھا لیکن یہ بعدازاں دوسری ہم خیال جماعتوں کے ساتھ مل کر بھارتیہ جنتا پارٹی ہو گئی‘ بی جے پی شروع میں بری طرح فیل ہو گئی لیکن یہ لوگ جدوجہد کرتے رہے‘ 1984 میں اس نے جنرل الیکشن میں صرف دو سیٹیں حاصل کیں لیکن کانگریس کی غیرمقبولیت اور گاندھی خاندان کی سیاسی حماقتوں کی وجہ سے بی جے پی کا گراف بڑھتا چلا گیا‘ اٹل بہاری واجپائی‘ ایل کے ایڈوانی اور ڈاکٹر مرلی منوہر جوشی نے دن رات محنت کی جس کے نتیجے میں 1996 میں بی جے پی لوک سبھا کی اکثریتی جماعت بن گئی اور اس نے 13 دن کی حکومت بھی بنا لی‘یہ 1998میں نیشنل ڈیموکریٹک الائنس کے ذریعے لمبی مخلوط حکومت بنانے میں کام یاب ہو گئی۔\n اٹل بہاری واجپائی اس حکومت کے وزیراعظم تھے‘ یہ لوگ اقتدار میں آ گئے لیکن ان کی سوچ متعصب ہندوانہ تھی‘ ان کے ایک دانشور ویناک دمندر سواکار نے ہندوتوا کے نام سے آر ایس ایس کو ایک اصطلاح بھی دے دی تھی‘ ہندوتوا کا مطلب تھا ہندوماتا پر صرف ہندورہ سکتے ہیں‘ بی جے پی کے اقتدار میں آنے کے بعد آر ایس ایس نے مسجدوں‘ چرچز‘ جین مندروں اور بودھ ٹمپلز پر حملے شروع کر دیے‘ نریندرمودی 2001 سے 2014تک گجرات کا چیف منسٹر رہا‘ اس کے زمانے میں مارچ 2002میں گجرات میں مسلمانوں پر حملے شروع ہوئے اورجون 2002تک 1000 کے قریب مسلمان قتل کر دیے گئے۔\n ہزاروں عورتیں ریپ ہوئیں‘ آر ایس ایس کے غنڈوں نے چھوٹے معصوم بچے بھی نہ چھوڑے‘ نریندر مودی کی زندگی کا بڑا حصہ آر ایس ایس اور بی جے پی میں گزرا تھا لیکن بہرحال اس نے مسلمانوں کے خلاف تعصب کے باوجود گجرات میں 13 سال بہت اچھا پرفارم کیا‘ گجرات کی معیشت نے پورے بھارت میں ریکارڈ قائم کر دیا‘ یہ اس پرفارمنس کی بنیاد پر 2014 میں وزیراعظم بن گیا اور یہاں سے نئی کہانی شروع ہو گئی۔\nنریندر مودی 2014 سے 2019تک وزیراعظم رہا‘ یہ دوسری مرتبہ 2019 میں وزیراعظم بنا اور مخلوط حکومت کے ذریعے2024 میں تیسری مرتبہ وزیراعظم بن گیا‘ اس کے ادوار میں پورے ہندوستان میں آگ لگی رہی‘ یہ ایک طرف معیشت میں کمال کرتا رہا اور دوسری طرف یہ اقلیتوں پر ظلم کے پہاڑ توڑتا رہا‘ بھارت میں اس کے زمانے میں سیکڑوں مسجدیں‘ چرچ اور ٹمپلز توڑ دیے گئے‘ ہزاروں لوگ نسل کش فسادات میں مارے گئے‘ آر ایس ایس اکھنڈ بھارت کی دعوے دار ہے‘ یہ مسلمانوں کو قتل کر کے بنگلہ دیش اور پاکستان دونوں کو دوبارہ بھارت میں شامل کرنا چاہتی ہے‘ مودی ہمیشہ اس نفرت کا الیکشنز میں فائدہ اٹھاتا رہا‘ دوسری طرف آر ایس ایس دنیا کی سب سے بڑی رائیٹ ونگ کی تنظیم بن گئی‘ اس کے ممبرز کی تعداد 70 لاکھ تک پہنچ گئی۔\n بی جے پی کی14ریاستوں میں حکومتیں بھی ہیں‘ آر ایس ایس نے2014کے الیکشن سے قبل فیصلہ کیا تھا یہ 75 سال سے اوپر کے سیاست دانوں کو پارٹی ٹکٹ نہیں دے گی‘ ایل کے ایڈوانی اور ڈاکٹر منوہر جوشی اس فیصلے کی وجہ سے سیاسی دوڑ سے باہر ہوئے تھے اور نریندر مودی کو آگے بڑھنے کا موقع مل گیا‘ بہرحال قصہ مختصر بھارت میں پاکستان دشمنی اور اسلامی دہشت گردی ’’ہاٹ پراڈکٹ‘‘ ہے‘ مودی نے ہمیشہ اس کا فائدہ اٹھایا‘ 2014کے الیکشنز سے قبل 27 اکتوبر 2013 کو پٹنہ میں مودی کی ریلی میں بم دھماکے ہوئے‘ مودی نے یہ پاکستان کے کھاتے میں ڈالے اور الیکشن تک پاکستان کو بدلے کی دھمکیاں دیتا رہا اور ووٹوں میں اضافہ کرتا رہا‘ 14 فروری 2019 کو پلوامہ کا واقعہ پیش آ گیا۔\n اس میں 44بھارتی فوجی مارے گئے‘ اپریل 2019میں الیکشن تھا‘ نریندر مودی وہ الیکشن جیت کر دوسری بار وزیراعظم بننا چاہتا تھا چناں چہ اس نے پاکستان پر حملے کا اعلان کر دیا‘ آر ایس ایس اس کی پشت پر تھی‘ انڈین ائیرفورس نے 25 اور 26 فروری کی درمیانی رات بالاکوٹ میں سرجیکل اسٹرائیک کی‘ اس میں محض ایک کوا مارا گیا لیکن نریندر مودی نے اعلان کر دیا‘ ہم نے پاکستان میں دہشت گردوں کے کیمپ پر حملہ کر کے 400 دہشت گرد مار دیے ہیں‘ پاکستان نے اگلے دن نہ صرف بھارت کے پانچ ائیر بیسز پر حملہ کر دیا بلکہ وہاں تھوڑے تھوڑے فاصلے پر میزائل بھی داغ دیے اور واپسی پر بھارت کے دو طیارے بھی گرا دیے۔\n ایک طیارہ بھارت میں گرا جب کہ دوسرا پاکستانی آزاد کشمیرمیں ‘ اس کا پائلٹ ابھے نندن گرفتار کر لیا گیا‘ خطہ اس کے بعد جنگ کے دہانے تک پہنچ گیا لیکن امریکا اور برطانیہ نے مل کر ملبہ سمیٹ لیا‘ نریندر مودی مار کھانے کے باوجود الیکشن میں جیت گیا‘ 2024میں نریندر مودی نے تیسرا الیکشن لڑا‘ یہ الیکشن مقبوضہ کشمیر کے آرٹیکل 370 اور بنگلور کے مارچ 2024 کے بم دھماکوں پر لڑا گیا‘ پوری الیکشن کمپیئن کے دوران نریندر مودی پاکستان پر طنز کرتا رہا‘ کبھی عوام اور فوج کے درمیان اختلافات پر فقرے کستا ‘ کبھی کے پی اور بلوچستان کے حالات کو نشانہ بناتا اور کبھی عوام کو یہ بتا کر ہنساتا رہا ’’میں نے پاکستان کے ہاتھ میں بھیک کا کٹورا پکڑا دیا‘‘ قصہ مزید مختصر بھارت کی بدنصیبی نریندر مودی توقعات سے انتہائی کم سیٹیں لینے کے باوجود اتحادی حکومت بنانے میں کام یاب ہو گیا اور یہ 9جون24 20 کو تیسری مرتبہ بھی وزیراعظم بن گیا۔\nہم اب آتے ہیں 22 اپریل 2025 کے واقعے کی طرف‘ آر ایس ایس 27 ستمبر 2025 کو ناگ پور میں اپنی سو سالہ تقریبات منانا چاہتی ہے‘ نریندر مودی اس تقریب کے مہمان خصوصی ہوں گے‘ یہ اس فنکشن میں کوئی ایسی ٹرافی‘ کوئی ایسا تحفہ لے جانا چاہتے ہیں جس کی وجہ سے آر ایس ایس 75 سال کے بعد ریٹائرمنٹ کا قانون واپس لے لے اور یہ 2029میں چوتھی مرتبہ وزیراعظم بن سکیں‘ مودی کی عمر اس وقت 74سال ہے‘ موجودہ قاعدے کے مطابق یہ وزارت عظمیٰ کا ان کی زندگی کا آخری دور ہے‘ یہ اگلے سال بی جے پی اور آر ایس ایس کے تمام عہدوں سے ریٹائر ہو جائیں گے لیکن نریندر مودی یہ نہیں چاہتے۔\n یہ چین کے صدر شی چن پھنگ کی طرح تاحیات وزیراعظم بننا چاہتے ہیں اور اس کے لیے ظاہر ہے کوئی بڑا کارنامہ چاہیے اور پاکستان کو شکست دینے کے علاوہ بھارت کے نزدیک کوئی دوسرا کارنامہ کیا ہو سکتا ہے؟ چناں چہ نریندر مودی نے یہ کارنامہ سرانجام دینے کی منصوبہ بندی کی‘ دوسرا آر ایس ایس بھی پاکستان کو شکست دے کر اپنے سو سالہ جشن پر مہاتما گاندھی اور قائداعظم کی سوچ کو غلط ثابت کرنا چاہتی تھی۔\n آپ خود سوچیں اگر آر ایس ایس کے سو سال بعد بھی بھارت کے اندر 22کروڑ مسلمان ہوں گے اور سرحدوں کی سائیڈز پر بنگلہ دیش اور پاکستان دو مسلمان ملک ہوں گے تو پھر آر ایس ایس کی کیا جسٹی فکیشن رہ جاتی ہے‘ پھردنیا کی سب سے بڑی آرگنائزیشن کے وجود کی کیا حیثیت رہ جاتی ہے چناں چہ نریندر مودی پہلگام کے 22 اپریل کے واقعے کو بنیاد بنا کر وہ غلطی کر بیٹھا جو 10مئی کے بعد دنیا بھر کی ملٹری اکیڈمیز میں کیس اسٹڈی کی حیثیت سے پڑھائی جائے گی۔   (جاری ہے)",
        "published_date": "Mon, 12 May 25 20:36:08 +0000",
        "source": "Express Urdu"
    },
    {
        "guid": "326e5ae6cfe01e87a7a14240a678db5f",
        "title": "سیاسی انتشارکا خاتمہ، ضروری مگر ہو کیسے؟",
        "link": "https://www.express.pk/story/2761197/siyasi-intishar-ka-khatma-zaroori-magar-ho-kaise-2761197/",
        "image_url": "https://img.express.pk/logo/expresslogo.webp",
        "article": "2017میں وزیر اعظم میاں نواز شریف کی متنازع عدالتی نااہلی کے باعث شاہد خاقان عباسی نے اپنی پارٹی میں الگ بات کرنے کی ایک کوشش کی تھی۔ پھر مسلم لیگ ن کے ہی ایک اور رہنما مفتاح اسمٰعیل سے مل کر اپنی الگ سیاسی پارٹی بنائی تھی۔\nمسلم لیگ (ن) کے ایک اور رہنما اور خیبر پختو نخوا کے سابق وزیر اعلیٰ سردار مہتاب عباسی بھی ان کے ہم سفر بن گئے اور کوئٹہ جا کر شاہد خاقان عباسی نے بلوچ رہنما لشکری رئیسانی کے ساتھ پریس کانفرنس میں کہا کہ ملک میں سیاسی انتشار کے خاتمے تک ملک آگے نہیں جا سکتا۔ سیاسی انتشار کا خاتمہ کیسے ہوگا وہ طریقہ سابق وزیر اعظم نے نہیں بتایا اور نہ ان کی پارٹی کی اس وقت اتنی سیاسی حیثیت ہے کہ وہ ملک سے سیاسی انتشار کے خاتمے میں کوئی کردار ہی ادا کر سکے کیونکہ کسی سابق وزیر اعظم کا نیا کردار ایسا ہوتا ہے نہ ان کے پارٹی بنا لینے سے ملکی سیاست میں بہتری ممکن ہے۔\nبلوچستان کی سابق حکمران پارٹی باپ کے سینیٹر دنیش کمار نے ملک سے سیاسی انتشار کے خاتمے کے بجائے یہ تجویز دی ہے کہ بانی پی ٹی آئی کو رہا کرکے ہمارے دشمن ملک بھارت کو پاکستانی قوم کے متحد ہونے کا پیغام دیا جائے۔ پی ٹی آئی کے بعض رہنماؤں کی بھی یہی سوچ ہے کہ بھارت کو منہ توڑ جواب دینے کی صلاحیت صرف بانی پی ٹی آئی کے پاس ہے اور موجودہ جنگی صورت حال میں سزا یافتہ بانی پی ٹی آئی ہی رہا ہو کر ملک کو سیاسی انتشار سے بچا کر ملک کو مضبوط بنا سکتے ہیں اور ایسی صلاحیت موجودہ حکمرانوں میں نہیں ہے۔\n ایک طرف پی ٹی آئی کے رہنماؤں کا اپنے بانی کی رہائی کا مطالبہ ہے تو دوسری طرف اس کے 3 سال سے مفرور رہنما اور بانی کے دست راست مراد سعید پاک فوج اور موجودہ حکومت کے خلاف مذموم اور گمراہ کن اور ملک میں انتشار اور نفرت پھیلانے کے بیانات دے رہے ہیں مگر گرفتاری سے بچنے کے لیے خود سامنے نہیں آ رہے اور چھپے بیٹھے ہیں مگر انھیںاپنی پارٹی سے بھی مدد نہیں مل رہی اور ان پر پارٹی میں ہی سے الزامات لگ رہے ہیں کہ وہ صرف اپنی سیاست چمکا رہے ہیں اور عملی طور پر کچھ بھی نہیں کر رہے ۔ ملک میں سیاسی انتشار ہر دور میں رہا ہے۔ سیاسی حکومتیں اور جماعتیں خود ملک میں انتشار پھیلا کر غیر جمہوری قوتوں کو مداخلت کا موقع دیتی رہی ہیں پھر ان کے خلاف اتحاد کرکے جدوجہد بھی کرتی رہیں۔\n2014 میں بانی پی ٹی آئی نے (ن) لیگی حکومت کے خلاف دھرنا دے کر جمہوریت کو ڈی ریل کرنا چاہا تھا، پی پی اور (ن) لیگ نے ناکام بنا دیا تھا مگر پی ٹی آئی ملک میں سیاسی انتشار بڑھایا جو 2018 میں عروج پر پہنچا ۔ 2022 میں بانی کی حکومت کو تحریک عدم اعتماد کے آئینی راستے سے ہٹایا گیا لیکن اس آئینی تبدیلی کو پی ٹی آئی نے قبول نہیں کیا اور بانی نے غیر ضروری جلسے کیے اور قبل از وقت اپنی پنجاب اور کے پی کی حکومتیں اپنے سیاسی مفاد کے لیے خود ختم کرا کر ملک میں انتشار انتہا پر پہنچایا تھا ۔\nبانی کی قید، سزا و معاملات کے وہ خود ذمے دار ہیں ۔حکومت اگر بانی کو رہا بھی کرا دے تب بھی پی ٹی آئی اپنے اقتدار کے لیے حکومت کو چین سے نہیں بیٹھنے دے گی اور بانی رہا ہو کر سیاسی انتشار اپنے سیاسی مفاد کے لیے خود بڑھائیں گے تو حکومت کی پارٹیاں ایسا کبھی نہیں ہونے دیں گی۔",
        "published_date": "Mon, 12 May 25 20:36:07 +0000",
        "source": "Express Urdu"
    },
    {
        "guid": "786894aba7863d7df7488c87951c799f",
        "title": "کسی ایٹمی جنگ میں وسیع تباہی کا وہم",
        "link": "https://www.express.pk/story/2761196/kisi-atomi-jang-mein-wasee-tabahi-ka-wahm-2761196/",
        "image_url": "https://img.express.pk/logo/expresslogo.webp",
        "article": "ہیروشیما ناگاساکی میں دو بموں کے ذریعے دو لاکھ انسانوں کی فوری اور پانچ لاکھ انسانوں کی تابکاری اثرات سے بتدریج ہلاکت نے اس کرہِ ارض پر جو خوف پیدا کیا اس کے بعد ہونا تو یہ چاہیے تھا کہ ہر ملک کانوں کو ہاتھ لگاتے ہوئے اپنی عسکری ایٹمی لیبارٹریاں تلف کر دیتا یا کم از کم یہ عہد کر لیتا کہ آیندہ کبھی کوئی ریاست یورینیم اور پلاٹینیم کو ’’ ویپن گریڈ لیول تک ‘‘ افزودہ نہیں کرے گی۔\n اس عہد کو یقینی بنانے کے لیے ہر ملک کا جوہری پروگرام مکمل طور پر اقوامِ متحدہ کے ادارے انٹرنیشنل اٹامک انرجی کمیشن ( آئی اے ای اے ) کی براہ راست نگرانی میں کام کرے گا تاکہ ایٹمی توانائی کو محض پرامن ترقیاتی مقاصد تک محدود رکھا جا سکے۔\nمگر ہیروشیما ناگاساکی کا الٹا اثر ہوا اور تب تک بنے دو تین ایٹم بم گہرے دفن کرنے کے بجائے اتنے تیار کر لیے گئے جو اس کرہِ ارض جیسے چار اور سیاروں کو تباہ کرنے کے لیے کافی ہیں۔ آج جوہری مونچھوں کو تاؤ دینے والی ریاستوں کی تعداد ایک سے بڑھ کر آٹھ ہو گئی ہے اور دیگر ممالک ان آٹھ کو خوف کے بجائے حسرت سے دیکھ رہے ہیں۔\nاگر ایٹم بم میں ہی تحفظ تصور کر لیا گیا تھا تو پھر منطقی اعتبار سے روائیتی ہتھیاروں کو ختم کر دینا چاہیے تھا۔مگر ہم دیکھتے ہیں کہ آٹھوں ایٹمی طاقتوں کا روائیتی ہتھیاروں پر خرچہ اور انحصار کم ہونے کے بجائے ہزار فیصد بڑھ گیا۔دوسری عالمی جنگ کے بعد سے اب تک دنیا بھر میں مسلح تصادموں ، خانہ جنگیوں اور بڑی جنگوں میں کل ملا کے جتنے انسان مارے گئے ہیں ان کی مجموعی تعداد دو عالمی جنگوں میں مرنے والوں کی تعداد سے کم ازکم بیس گنا ہے۔\nایٹم بم کی عمر تو خیر اسی برس ہے۔ اگر حساب لگالیں تو پچھلے ایک ہزار برس کی جنگوں میں کم از کم ایک ارب انسان قتل ہوئے۔گیارہویں و بارہویں صدی کی منگول جنگوں میں پانچ کروڑ یعنی تب کی عالمی آبادی کا پانچ فیصد قتل ہو گیا۔صلیبی جنگوں میں پچیس سے تیس لاکھ ، برازیل ، میکسیکو اور پیرو کی ہسپانوی فتوحات میں ڈیڑھ کروڑ ، مراٹھوں اور مغلوں کی دکنی جنگوں میں تقریباً بیس لاکھ ، انقلابِ فرانس اور نپولین کی جنگوں میں کل ملا کے ستر لاکھ ، امریکی خانہ جنگی میں دس لاکھ ، پہلی عالمی جنگ میں دو سے ڈھائی کروڑ اور ووسری عالمی جنگ میں پانچ کروڑ سے زائد ، کوریا کی جنگ میں تیس لاکھ ، جنگِ ویتنام میں چالیس لاکھ ، انیس سو سڑسٹھ تا ستر نائجیریا کی خانہ جنگی میں تیس لاکھ ، کانگو کی ستائیس برس سے جاری خانہ جنگی میں پچاس لاکھ سے زائد ،سوڈان کی تین خانہ جنگیوں میں پچاس لاکھ اور سوویت افغان جنگ میں دس لاکھ انسان قتل ہوئے۔یہ سیکڑوں خونی مثالوں میں سے صرف چند ہیں۔\nمگر یہ سوچ برقرار ہے کہ بھلے روائیتی جنگوں اور اس کے براہِ راست و بلاواسطہ اثرات سے دنیا کی آدھی آبادی مر جائے لیکن ایٹمی جنگ نہ ہو۔\nاس خوف کا سبب ایٹم بم نہیں انسانی نفسیات ہے۔مثلاً ہمارے اردگرد یا خاندان میں اگر ایک آدمی قتل ہو جائے تو یہ خبر ہے۔اگر دس ایک ساتھ قتل ہو جائیں تو یہ قومی خبر ہے۔اگر ایک ہی مقام پر سو آدمی قتل ہو جائیں تو یہ عالمی خبر ہے۔\nاگر میں آپ سے کہوں کہ دنیا میں موت کے جو دس بڑے اسباب بتائے جاتے ہیں ان میں قتل اور جنگیں ہرگز شامل نہیں تو آپ کیا سوچیں گے ؟\nدنیا میں سب سے بڑا قاتل دل سے جڑے امراض اور پیچیدگیاں ہیں۔تیرہ فیصد اموات اسی کارن ہوتی ہیں ( لگ بھگ ایک کروڑ )۔موت کے باقی نو بڑے اسباب میں شوگر ، کینسر ، الزائمر ، ٹی بی اور سانس کی پیچیدگیوں سمیت تمام تر طبی وجوہات شامل ہیں۔\nانیس سو اٹھارہ کے اسپینش فلو سے دس کروڑ ، ایڈز سے گزشتہ چالیس برس میں ساڑھے چار کروڑ اور کوویڈ نائنٹین سے ساڑھے تین کروڑ اموات ریکارڈ ہوئیں۔کچھ عرصے پہلے تک بیماری سے مرنے کو بھی طبعی موت کے خانے میں رکھا جاتا تھا۔مگر آج بیشتر بیماریوں پر قابو پالیا گیا ہے ، پایا جا رہا ہے یا جلد پا لیا جائے گا۔چنانچہ اب یہ مفروضہ دفن ہو جانا چاہیے کہ بیماری سے موت بھی طبعی ہوتی ہے۔آلودہ پانی سے لگنے والی بیماریوں سے مرنے والے لاکھوں بچے آسانی سے بچائے جا سکتے ہیں۔مگر جنگوں کی ہلاکتوں کو حواس پر طاری کرنے والی ریاستیں اور شہری اسے تب مسئلہ سمجھتے ہیں جب ایک لاکھ بچے اسہال کے بجائے کسی جنگ میں ایک ساتھ یا چند ماہ میں مر جائیں۔\nآپ نے کبھی سنا کہ کرہِ ارض پر بسنے والا کوئی اور جاندار اپنی ہی نسل کشی کا مجرم ہو۔ جنگل میں جب آگ لگتی ہے یا ریگستان میں طوفان آتا ہے تو ایک نسل کے جانور دوسری نسل کو پیشگی خبردار کر دیتے ہیں۔جانور صرف بھوک مٹانے کے لیے شکار کرتے ہیں۔کسی اور نسل یا اس کے علاقے کو غلام نہیں بناتے ، اجتماعی انتقام نہیں لیتے ، جلاوطن نہیں کرتے۔اس پرامن جنگلی حیات کا صرف ایک ہی مشترکہ دشمن ہیں یعنی ہم۔اور ہمارا کوئی جانور دشمن نہیں سوائے ہمارے۔پھر بھی جانور وہ ہیں اور ہم اشرف المخلوقات۔\nانسان کی دماغی صحت کا اندازہ اس سے لگائیے کہ وہ اپنے آپ سے بچنے کے لیے وہ وہ ہتھیار بناتا ، بیچتا اور جمع کرتا ہے جن کا بالاخر وہ خود شکار ہو جاتا ہے۔اور ایسے بھی ہتھیار بناتا ہے جنھیں ایک بار استعمال کرنے کے علاوہ کبھی استعمال نہیں کر سکا۔ جیسے ایٹم بم۔بھلا ایسے ہتھیار کس کام کے جو آپ کا بیشتر پیسہ بھی کھا جائیں اور پڑے سڑتے رہیں اور ان کی حفاظت کی لاگت تیاری کے خرچے سے بھی زیادہ ہو۔ایٹمی ہتھیار دراصل وہ خنجر ہے جسے بائیں ہاتھ میں پکڑ کے مخالف کو ڈرایا جائے اور پھر دائیں ہاتھ کے روائیتی گھونسے سے اس کی دھنائی کی جائے۔\nاگر انسانوں کو واقعی کبھی نہتے اور پرامن انداز میں رہنا سیکھنا ہو تو تمام فیصلہ سازوں کو کسی اچھی جنگل یونیورسٹی میں جانوروں کے طرزِ زندگی اور ان کے جبلی تمدن کے کورس میں داخلہ لینا چاہیے۔جانوروں کو تو انسان اپنی راہ پر نہ چلا سکا۔ہو سکتا ہے جانور ہی اسے ماحول سے پرامن ہم آہنگی کے فوائد سمجھا سکیں۔\nمگر ایسا شاید کبھی ممکن نہ ہو۔کیونکہ جانور یونیورسٹی آف نیچر کے تعلیم یافتہ اور کرہِ ارض کے اصل باسی ہیں۔فطین انسان نہ صرف کامن سینس سے عاری ہے بلکہ اس کرہِ ارض کے رہن سہن کے لیے اجنبی بھی ہے۔وماعلینا الا البلاغ…\n(وسعت اللہ خان کے دیگر کالم اور مضامین پڑھنے کے لیے bbcurdu.com اورTweeter @WusatUllahKhan.پر کلک کیجیے)",
        "published_date": "Mon, 12 May 25 20:36:07 +0000",
        "source": "Express Urdu"
    },
    {
        "guid": "9e607a0680f2f427e2458311cdb993a2",
        "title": "کھانے کا ضیاع",
        "link": "https://www.express.pk/story/2761195/khanay-ka-ziyaan-2761195/",
        "image_url": "https://img.express.pk/logo/expresslogo.webp",
        "article": "خوراک ہماری بنیادی ضرورت ہے جس کے بغیر ہمارا جینا محال ہے۔ کھانا خواہ کچھ بھی ہو اور کسی بھی قسم کا کیوں نہ ہو بِن کھائے زندہ رہنا مشکل ہی نہیں بلکہ ناممکن ہے۔دنیا میں قسم قسم کے کھانے موجود ہیں اور وہاں کے لوگ انھیں شوق سے کھاتے ہیں۔\nجہاں تک ہمارے پاکستانی کھانوں کا تعلق ہے تو یہ بہت چٹ پٹے اور لذیذ ہوتے ہیں۔ ان میں قورمہ، نہاری اور پلاؤ شامل ہیں لیکن ان میں سب سے مرغوب بریانی ہے۔ یہی وجہ ہے کہ جگہ جگہ بریانی کی دکانیں کھلی ہوئی ہیں۔ایک وقت وہ بھی تھا کہ جب مغربی ممالک کے لوگ ہمارے کھانوں سے محض اس لیے اجتناب کرتے تھے کہ ان کے مصالحہ جات انھیں راس نہیں آتے تھے لیکن اب تو حال یہ ہے کہ غیر ملکوں کے لوگ بھی ان کھانوں کا لطف اٹھانے کے لیے پاکستان آتے ہیں۔\nکراچی پاکستانی کھانوں کا مرکز ہے۔ تاریخ بتاتی ہے کہ لذیذ کھانوں کو متعارف کرانے کا سہرا مغل بادشاہوں کے سر ہے۔ایک زمانہ وہ بھی تھا جب گھر سے باہر کھانے کو عیب سمجھا جاتا تھا جب کہ اب صورتحال اس کے برعکس ہے۔ کھانوں کی اتنی ورائٹی دستیاب ہے کہ جس کا کوئی شمار نہیں ہے۔ سمجھ میں نہیں آتا کہ انسان کھائے تو کیا کھائے۔ ایک پرانی کہاوت یاد آرہی ہے کہ’’ آدمی پہنے جگ بھاتا اور کھائے من بھاتا۔‘‘ کچھ لوگ زندہ رہنے کے لیے کھاتے ہیں جب کہ دوسرے پیدا ہی کھانے کے لیے ہوتے ہیں۔\nکھانوں کی لذت کا انحصار ان میں استعمال کیے جانے والے اجزائے ترکیبی پر ہے جن میں کھانے میں استعمال ہونے والا گھی یا تیل بنیادی اہمیت رکھتا ہے۔آپ نے یہ کہاوت بھی سنی ہوگی کہ گھی پکائے سالنا نام بڑی بہو کا۔ ایک زمانہ وہ بھی تھا کہ جب باورچی لوگ کھانوں میں استعمال ہونے والی اشیاء کو راز کی طرح چھپاتے تھے۔ اسی طرح سگھڑ خواتین بھی کھانا پکانے کی ترکیبوں کو اس طرح چھپاتی تھیں کہ کسی کو کانوں کان خبر بھی نہ ہو لیکن جب سے ٹیلی وژن عام ہوا ہے کوئی راز، راز نہیں رہا۔\nشادی بیاہ کی تقریبات میں ایک سے بڑھ کر ایک ڈش شامل کی جاتی ہے تا کہ لوگ خوب واہ واہ کریں۔ ادھر مہمانوں کا حال یہ ہوتا ہے کہ جیسے اس کے بعد کبھی کھانا میسر ہی نہیں آئے گا اور وہ اپنی زندگی کا آخری کھانا کھا رہے ہوں۔ نتیجہ یہ ہوتا ہے کہ وہ ضرورت سے زیادہ کھانا اپنی اپنی پلیٹوں میں نکال رہے ہوتے ہیں۔ مقابلہ بازی کی اس فضا میں ہر کوئی سبقت لے جانے کی کوشش کررہا ہوتا ہے جس کے نتیجے میں بہت سا کھانا ضایع ہوجاتا ہے جو جھوٹا ہونے کے سبب استعمال کے قابل نہیں رہتا۔ ہمارے معاشرے میں یہ برائی کم ہونے کے بجائے روز بروز زور بڑھتی جارہی ہے۔یہ صورتحال انتہائی قابلِ مذمت ہے۔\nدنیا میں اس وقت خوراک کی شدید قلت ہے۔ سوچنے کی بات یہ ہے کہ دنیا بھر میں کروڑوں لوگ دانے دانے کو ترس رہے ہیں جب کہ دوسری جانب خوراک کا بے دریغ ضیاع ہورہا ہے۔ حال ہی میں میں نے ایک ایسا منظر دیکھا جس نے میری روح کو جھنجھوڑ کر رکھ دیا اور میں نے اللہ تعالیٰ کا کروڑوں بار شکر ادا کیا کیونکہ اس نے مجھے کھانے کی بیشمار نعمتیں عطا کر رکھی ہیں۔ میں نے دیکھا کہ ایک شخص کچرے میں کھانا تلاش کر رہا تھا۔ قریب ہی ایک کتا بھی کچرے کے اُسی ڈھیر میں کھانے کا متلاشی تھا۔\nاس پر مجھے وہ واقعہ یاد آرہا ہے جب جرمنی میں کچھ پاکستانی دوست مل کر برلن کے ایک ہوٹل میں کھانا کھانے گئے اور انھوں نے کھانے کا آرڈر دیا جو کہ ان کی ضرورت سے زیادہ تھا جیسا کہ ہم لوگوں کی عادت ہے۔ انھوں نے کھانا کھایا اور باقی کھانا پلیٹ میں چھوڑ کر فارغ ہوگئے۔ اس کے بعد انھوں نے کھانے کا بل طلب کیا۔ قریب ہی ایک جرمن کھانا کھا رہا تھا اس نے یہ دیکھ کر فوراً پولیس کو اطلاع کردی۔ پولیس آفیسرنے انھیں یہ باور کرایا کہ یہ جرمنی ہے اور یہاں کھانا ضایع کرنے کو بہت سنجیدگی سے لیا جاتا ہے جس کے نتیجے میں ریستوران نے انھیں کھانا ضایع کرنے پر جرمانہ وصول کیا۔\nایک اندازے کے مطابق پاکستان میں سالانہ چالیس فی صد کھانا ضایع ہوجاتا ہے اور کسی کو احساس ہی نہیں ہوتا کہ یہ کیا ہورہا ہے۔ ہمارے یہاں غربت کا یہ عالم ہے کہ ایک طرف لوگ بھوکوں مر رہے ہیں اور دوسری جانب کھانے کی ایک بہت بڑی مقدار ضایع ہورہی ہے۔ 2024 میں % 25.3 پاکستانی خطے غربت سے نیچے زندگی گزار رہے تھے جو کہ اس سے گزشتہ سال کے مقابلہ میں پورے % 7 اضافہ ہے۔ اقوامِ متحدہ کی فوڈ ویسٹ انڈیکس رپورٹ خوراک کے عالمی بحران کی نشاندہی کرتی ہے جس کے مطابق ایک ٹرلین ڈالر کھانا سالانہ ضایع کیا جاتا ہے اور اس کے نتیجے میں تقریباً 800 ملین افراد بھوک کا شکار ہیں۔\nپاکستان میں ہوٹلوں اور ریستورانوں میں کھانا ضایع ہونا ایک عام سی بات ہے خصوصاً بوفے میں جس میں لوگ اپنی بھوک سے زیادہ کھانا نکال لیتے ہیں۔ ہمارے یہاں یہ تاثر عام ہے کہ ضرورت سے زیادہ کھانا مہمان نوازی میں شمار ہوتا ہے۔ بدقسمتی سے ہمارے معاشرے میں کھانے کی مقدار کو سخاوت سے تعبیر کیا جاتا ہے چناچہ میزبان کو تنقید سے بچنے کے لیے زیادہ کھانا پکانا پڑتا ہے۔اس کے علاوہ ہمارے یہاں لوگوں میں خوراک کے ضیاع کے ماحول اور معاشرے پر اس کے اثرات کے بارے میں آگاہی نہ ہونے کے برابر ہے۔\nسوئیڈن اور جرمنی جیسے ممالک میں اسکول کے بچوں کو شروع ہی سے کھانا ضایع نہ کرنے کی تربیت دی جاتی ہے جسے عوامی مہم کے ذریعہ لاگو کیا جاتا ہے تا کہ عوام الناس میں خوراک کے ضیاع کے ماحولیاتی اثرات کے بارے میں آگاہی پیدا ہو سکے۔ سوئیڈن میں‘‘زیرو ویسٹ’’اقدام کا مقصد بچے ہوئے کھانے کو دوبارہ قابلِ استعمال بنانا ہے جس کی وجہ سے سوئیڈن کا شمار دنیا کے سب سے کم خوراک ضایع کرنے والے ممالک میں ہوتا ہے۔ فرانس میں سوپر مارکیٹس کو غیر فروخت شدہ خوراک کو عطیہ کرنے کی ہدایت ہے جب کہ اٹلی میں خوراک عطیہ کرنے پر ٹیکس پر رعایت ہے۔\nجاپان میں شادیوں میں میزبان اپنے مہمانوں کو کھانا ایک مخصوص مقدار میں پیش کرتے ہیں اور بچے ہوئے کھانے کو ضایع کرنے کے بجائے تعظیماً اس کا‘‘ To-go box’’بنا کر تقسیم کرتے ہیں۔\nقرآن کریم کی سورت الاعراف میں رزق کے ضیاع کے بارے میں اللہ تعالیٰ کے بڑے واضح احکامات ہیں کہ‘‘کھاؤ اور پیو اور حد سے نہ بڑھو بیشک وہ حد سے بڑھنے والوں کو پسند نہیں فرماتا۔‘‘افسوس کا مقام یہ ہے کہ ہم ان احکامات پر عمل نہیں کرتے۔\nایک طرف خوراک کی قلت ہے اور دوسری طرف اتنی فراوانی کے باوجود اس کا ضیاع عام ہے، اگر ہمیں ایک دن بھی فاقہ کرنا پڑے یا بھوکا رہنا پڑے تو ہمیں لگ پتا جائے۔ اب یہ ہم پر ہے کہ کھانا ضایع کریں یا کسی بھوکے کو کھلائیں؟",
        "published_date": "Mon, 12 May 25 20:36:06 +0000",
        "source": "Express Urdu"
    },
    {
        "guid": "bc27bfac44a2551c25b4c3f9645ca572",
        "title": "سیز فائر کی کہانی",
        "link": "https://www.express.pk/story/2761194/ceasefire-ki-kahani-2761194/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان سیز فائر ہو گیا ہے۔ سیز فائرکا کریڈٹ امریکی صدر ڈونلڈ ٹرمپ لے رہے ہیں۔ ان کے ساتھ ان کی ٹیم جس میں سیکریٹری خارجہ اور نائب صدر شامل ہیں وہ بھی اس سیز فائزکا کریڈٹ لے رہے ہیں۔ لیکن سب جاننا چاہتے ہیں کہ اس سیز فائر کی کہانی کیا ہے۔\nعجیب صورتحال ہے کہ بھارت کہتا ہے کہ اس نے تو امریکیوں کو سیز فائر کے لیے کہا ہی نہیں۔ اس نے تو امریکیوں سے بات ہی نہیں کی ہے۔ جب کہ پاکستان کہتا ہے کہ اس نے سیز فائر کی کوئی درخواست بھارت کو نہیں کی ہے۔ اس لیے سیز فائر کی کہانی ایسی ہے کہ یہ سیز فائر ہے بھی اور اس کو دونوں فریقین مان بھی رہے ہیں۔ لیکن کیسے ہوا، پر اختلاف ہے۔\nسب سے پہلے یہ بات تو واضح ہے کہ پاکستان کو امریکا کی ثالثی پر کوئی اعتراض نہیں۔ بلکہ پاکستان کو تو دنیا کے کسی ملک کی ثالثی پر بھی اعتراض نہیں ہے۔ ہم نے تقریباً دنیا کے تمام بڑے ممالک جو ثالثی کا کردارادا کر سکتے تھے انھیں جنگ روکنے اور ثالثی کے لیے کہا۔ پاکستان پہلگام کے واقعہ کی غیر جانبدارانہ اور کسی عالمی ایجنسی سے تحقیقات کے لیے بھی تیار تھا۔\nہم جس کو بھی جنگ روکنے کے لیے کہہ رہے تھے ساتھ غیر جانبدارانہ تحقیقات کی بات بھی کر رہے تھے۔ ہمارا سادہ بیانیہ تھا کہ پہلے تحقیقات کر لیں، اگر تحقیقات میں کچھ ثابت ہو تو جنگ کر لیں۔ تحقیقات سے پہلے جنگ کیسے ممکن ہے۔ لیکن بھارت کسی بھی ملک کی ثالثی قبول کرنے کے لیے تیار نہیں تھا۔ وہ جنگ کے لیے تیار تھا۔\nاسی لیے آپ دیکھیں کہ جنگ سے پہلے امریکا نے اس معاملے سے خود کو الگ کر لیا تھا۔ وہی امریکا جو اب ثالثی کا کریڈٹ لے رہا ہے۔ جنگ سے پہلے امریکی صدر اور نائب صدر دونوں کہہ رہے تھے کہ اگر دونوں ملک لڑتے ہیں تو ہم کیا کریں ۔\nیہ دونوں ملک صدیوں سے لڑ رہے ہیں۔ نائب صدر نے تو کہا کہ یہ امریکا کا کام نہیں کہ دونوں ممالک کے درمیان جنگ روکے۔ اگر دونوں لڑنا چاہتے ہیں تو لڑیں۔ یہ بھارتی لائن تھی۔ بھارت نے امریکا کو کہا کہ وہ لڑنا چاہتا ہے۔ اس لیے اسے کسی بھی قسم کی ثالثی قبول نہیں۔ جب بھارت کو ثالثی قبول ہی نہیں تھی تو اکیلے پاکستان کے ثالثی ماننے سے تو ثالثی نہیں ہونی تھی۔ اس لیے امریکا نے جنگ شروع ہونے سے پہلے ہی خود کو الگ کر لیا تھا۔\nسعودی عرب اور ایران نے کوشش کی لیکن وہ کامیاب نہیں رہی۔ سعودی وزیر پاکستان سے گئے اور لڑائی شروع ہو گئی تھی۔ ایرانی وزیر خارجہ کے دورے بھی کوئی کامیاب نہیں رہے تھے۔ اس لیے ہمیں یہ یاد رکھنا چاہیے کہ یہ وہی امریکا ہے جو پہلے ثالثی کروانے کو تیار نہیں تھا۔ اب کریڈٹ لے رہا ہے۔\nلہٰذا صاف بات ہے کہ بھارت نے ہی امریکا کو اشارہ دیا کہ وہ ثالثی کے لیے تیار ہے اور بھارت کے ثالثی پر تیار ہونے کے بعد ہی امریکا نے پاکستان سے بات کی تھی۔ اس لیے یہ بات کوئی راز نہیں کہ پہلے بھارت نے ہی امریکا کو ثالثی سے روکا ہوا تھا اور پھر بھارت نے ہی امریکا سے ثالثی کی درخواست کی۔\nحالانکہ بھارت نے آئی ایم ایف میں پاکستان کے قرض کی قسط رکوانے کی بہت کوشش کی۔ بھارتی نمایندہ نے آئی ایم ایف کے بورڈ اجلاس سے بائیکاٹ بھی کیا۔لیکن امریکا سمیت تمام ممالک نے پاکستان کے حق میں ووٹ دیا۔ اس لیے سمجھیں بھارت امریکا سے خوش نہیں ہوگا کہ اس نے جنگ کے دوران آئی ایم ایف میں پاکستان کے قرض کی منظوری کے حق میں ووٹ دیا۔ ایسے میں بھارت کا پھر امریکا کو ثالثی اور سیز فائر کے لیے کہنا ۔ اس بات کا ثبوت ہے کہ بھارت جنگ بند کرنا چاہتا تھا۔ وہ اب مزید جنگ کا متحمل نہیں تھا۔ اسے اندازہ ہوگیا تھا کہ معاملات اس کے ہاتھ سے نکل گئے ہیں۔\nاب تک جو خبریں سامنے آئی ہیں۔ پہلے امریکا کو جنگ سے الگ کرنے کے لیے بھی بھارت نے امریکی نائب صدر جے ڈی وینس کو استعمال کیا تھا۔کیونکہ وہ پہلگام کے واقعہ کے وقت بھارت میں تھے۔ اور بعد میں سیز فائر کے لیے بھی بھارت نے امریکی نائب صدر سے ہی رابطہ کیا تھا۔ بہرحال اب بھارت امریکا کے کسی بھی قسم کے کردار کو ماننے کے لیے تیار ہی نہیں۔ بھارت کہہ رہا ہے کہ سیز فائر میں کوئی امریکی کردار نہیں یہ تو پاکستان نے سیز فائر کی درخواست کی جس کو بھارت نے قبول کر لیا ہے۔ بات اگر پاکستان اور بھارت کے درمیان ہوئی ہوتی تو سب سے پہلے سیز فائر کی خبر امریکا سے کیسے آگئی۔ لیکن بھارت اور بالخصوص نریندر مودی اس وقت بھارت میں شدید مشکل میں ہیں۔ اس لیے سیز فائر پر بار بار موقف بدل رہے ہیں۔\nبھارت کی فوجی کمان نے جو پریس بریفنگ کی ہے۔ اس میں یہی کہا گیا ہے کہ پاکستان کے ڈی جی ایم او کی درخواست پر سیز فائر کیا گیا ہے۔ لیکن یہاں بھارت نے یہ تسلیم کیا ہے کہ سات مئی کو پہلے بھارت نے اپنے ڈی جی ایم او کے ذریعہ پاکستان کو سیز فائر کا پیغام بھجوایا تھا۔ لیکن پاکستان نے اس پیغام کے جواب میں کہا تھا کہ ہم واپس اسٹرائیک کرنے کا ارادہ رکھتے ہیں۔\nیہ اس وقت کی بات ہے جب بھارت نے مریدکے اور بہاولپور پر حملہ کیا تھا۔ حالانکہ پاکستان نے بھارت کے جنگی جہاز گرا لیے تھے۔ لیکن پاکستان نے تب بھارت کی سیز فائر کی درخواست کا کوئی جواب نہیں دیا تھا۔ یہ بات بھارتی فوجی قیادت نے اپنی پریس بریفنگ میں کہی ہے کہ پہلے انھوں نے سیز فائر کی درخواست بھیجی تھی لیکن پاکستان نے قبول نہیں کی۔ بھارت کا موقف ہے کہ سیز فائر کی جو درخواست پاکستان نے سات آٹھ مئی کو مسترد کر دی تھی۔\nوہ پاکستان نے 11مئی کی شام قبول کر لی۔ پاکستان کا موقف ہے کہ ہمارے پاس ان کی سیز فائر کی درخواست کافی دن سے موجود تھی۔ ہم مان نہیں رہے تھے۔ پھر جب ہم نے واپس اسٹرائیک مکمل کر لی تو ہم مان گئے۔ لیکن پہلے بھارت نے درخواست کی تھی۔ بھارت اپنی پہلے والی درخواست مانتا ہے۔ لیکن کہتا ہے کہ 11مئی کو کوئی درخواست نہیں کی۔\nیقیناً سادہ بات ہے جب بھارت نے امریکا کو سیز فائر کے لیے کہا تو سچا بننے کے لیے یہ بھی کہا ہوگا کہ ہم نے تو پہلے دن ہی سیز فائر کی درخواست بھیجی تھی پاکستان نہیں ما ن رہا۔ آپ پاکستان کو سیز فائر پر منائیں۔ جب امریکا اور پاکستان کے درمیان سیز فائر پر بات طے ہوگئی ہوگی۔ تو امریکا نے پاکستان سے کہا ہوگا کہ آپ کے پاس بھارت کی جانب سے سیز فائر کی درخواست زیر التوا ہے اسے قبول کر لیں۔ پاکستان نے قبول کر کے بھارت کو اطلاع کر دی۔ لیکن اس میں بھارت کا یہی خیال ہوگا کہ امریکا سیز فائر میں اپنا کردار خفیہ ہی رکھے گا۔ لیکن شاید بھارت کو اندازہ نہیں تھا کہ امریکا پاکستان اور بھارت کے سیز فائر کے اعلان سے پہلے خود اعلان کر دے گا۔ اور دنیا کوپتہ چل جائے گا کہ امریکا نے سیز فائر کروایا ہے۔\nامریکا کی جانب سے پہلے سیز فائر کے اعلان اور بعد میں ڈولنڈ ٹرمپ کے دوسرے ٹوئٹ نے بھارت میں نریدر مودی کی حکومت کی پوزیشن بہت خراب کر دی ہے۔ ٹرمپ نے کشمیر پر بھی ثالثی کی پیشکش کی ہے۔ جو بھی مودی کے لیے سیاسی موت سے کم نہیں۔ اسی لیے ایک طرف پاکستان امریکا کا شکریہ ادا کر رہا ہے۔ دوسری طرف بھارت جس نے امریکا کو سیز فائر کی درخواست کی ہے وہ شکریہ بھی نہیں ادا کر پا رہا ہے۔ بلکہ یہ صفائیاں دے رہا ہے کہ اس نے سیز فائر کی درخواست نہیں کی۔",
        "published_date": "Mon, 12 May 25 20:36:06 +0000",
        "source": "Express Urdu"
    },
    {
        "guid": "20b73aa1c9383fa1dad4a47132c6223f",
        "title": "جنگ کے بعد کے امکانات",
        "link": "https://www.express.pk/story/2761193/jang-ke-baad-ke-imkanaat-2761193/",
        "image_url": "https://img.express.pk/logo/expresslogo.webp",
        "article": "امریکا کی مداخلت کے سبب پاکستان اور بھارت کے درمیان ایک بڑی جنگ کا خطرہ ٹل گیا ہے جو یقیناً ان دونوں ملکوں کے ساتھ ساتھ خطے سمیت عالمی سیاست کے لیے اچھی خبر ہے۔ اگر کچھ اور دن جنگ جاری رہتی تو اس کے خطرناک رجحانات سامنے آتے جو دونوں ملکوں سمیت عالمی دنیا اور خطے کے لیے نئی مشکلات کو پیدا کرنے کا سبب بن سکتے تھے۔\nامریکی صدرڈونلڈ ٹرمپ کی جنگ بندی کی کوشش نے پاکستان و بھارت یعنی ایٹمی ممالک کو ایک بڑے جنگی بحران سے نکلنے میں مدد دی ہے۔ویسے بھی جنگیں مسائل کا حل نہیں ہوتیں اور یہ عمل حالات کو نہ صرف بگاڑنے کا سبب بنتا ہے بلکہ اس کے نتیجے میں ریاستیں تباہی کا منظر پیش کرتی ہیں۔سوال یہ پیدا ہوتا ہے کہ پہلگام واقعہ کو بنیاد بنا کر پاکستان پر جنگ کو مسلط کرنے سے بھارت کو کیا کچھ حاصل ہوا۔\nاس حالیہ تنازعہ اور جنگی ماحول نے بھارت کو سیاسی، معاشی، انتظامی، سفارتی اور دفاعی محاذ میں پسپائی پر لا کھڑا کر دیا ہے۔بھارت کے بارے میں یہ جو ایک عمومی تصور تھا کہ وہ ایک بڑی طاقت ہے اور اس سے مقابلہ کرنا پاکستان کے لیے آسان نہیں ہوگا، غلط ثابت ہوا۔خود امریکا سمیت جو عالمی طاقتیں بھارت کو چین کے مقابلے میں کھڑا کرنے کی خواہش مند تھیں ان کو بھی بھارت کی پسپائی پر کافی شرمندہ ہونا پڑا۔ ان عالمی سطح کی قوتوں کو اندازہ ہوا کہ بھارت کی جنگی صلاحیتیں وہ نہیں جو وہ ہمیں دکھاتا رہا ہے۔\nبھارت کے مقابلے میں پاکستان نے ان حالات میں نہ صرف زیادہ صبر و تحمل اور بردباری کا مظاہرہ کیا بلکہ اپنے عمل سے ہر شعبے میں بھارت کے مقابلے میں اپنی برتری بھی ثابت کی۔اسی طرح بھارت جو اس خطے میں ایک بڑے ملک کے طور پر اپنی سیاسی برتری قائم کرنا چاہتا تھا اس کو بھی شدید دھچکا لگا ہے۔بھارت کی پاکستان کے خلاف اس کی مہم جوئی نے اس کا داخلی مقدمہ اور سفارت کاری کے محاذ کو کمزور کردیا ہے اور بھارت آسانی سے اس پسپائی سے باہر نہیں نکل سکے گا۔ بھارت کے اس ایڈونچر نے عالمی دنیا میں پاکستانی ساکھ کو بہت بہتر بنایا ہے اور بھارت سمیت عالمی دنیا نے پاکستانی صلاحیتوں پر جو غلط اندازے لگائے ہوئے تھے، ان کی شکست پاکستان کے لیے ایک مثبت پہلو ہے۔\nایک سوال یہ بھی پیدا ہوتا ہے کہ امریکا نے پاکستان اور بھارت کی جنگ بندی میں جو کردار ادا کیا ہے وہ کیا مشروط تھا یا غیر مشروط یا کن شرائط پر امریکا نے دونوں ملکوں کے درمیان ثالثی کا کردار ادا کیا ہے۔ بنیادی سوال یہ ہے کہ کیا اس جنگ بندی کے نتیجے میں پاکستان اور بھارت کے درمیان کوئی با مقصد مذاکرات ممکن ہو سکیں گے ۔ کیا یہ مذاکرات پاکستان اور بھارت مل کر ہی کریں گے یا اس میں امریکا سمیت کسی اور ملک کا ثالثی کا کردار ہوگا۔\nیہ طے ہونا بھی باقی ہے کہ مذاکرات کب اور کہاں ہوں گے اور اس کا ایجنڈا کیا ہوگا اور یہ ایجنڈا کون طے کرے گا۔امریکی صدر ڈونلڈ ٹرمپ نے اس خواہش کا بھی اظہار کیا ہے کہ وہ پاکستان اور بھارت کے درمیان کشمیر کے مسئلے کے حل میں بھی ثالثی کا کردار ادا کرنا چاہتے ہیں۔ خدشہ یہ ہے کہ جنگ بندی کے باوجود اگر دونوں ملکوں کے درمیان بامعنی مذاکرات نہیں ہوتے تو پھر پاکستان اور بھارت کے درمیان تعلقات کی بحالی محض ایک خواب بن کر رہ جائے گا۔\nنریندر مودی کو حالیہ مہم جوئی میں جس سبکی کا سامنا کرنا پڑا ہے اس سے وہ آسانی سے باہر نہیں نکل سکیں گے۔اگر وہ مذاکرات کا راستہ اختیار کرتے ہیں اور پاکستان کی طرف دوستی کا ہاتھ بڑھاتے ہیں تو اس سے بھارت میں موجود آر ایس ایس اور انتہا پسند ہندو مودی کی مخالفت میں سامنے آجائیں گے اور اس کا فائدہ کانگریس کو ہوگا۔\nاس لیے نریندر مودی کے پاس پاکستان مخالف کارڈ ہی ایسا کارڈ ہے جس سے ان کی سیاست آگے بڑھ سکتی ہے۔مودی کی مقبولیت کا اس حالیہ مہم جوئی کے نتیجے میں درست اندازہ آنے والے چند ماہ میں بہار سمیت دیگر ریاستوں میں ہونے والے انتخابات ہیں اور اس انتخابی مہم میں وہ پاکستان کی ہر صورت مخالفت کاکارڈ ضرور کھیلیں گے ۔اگر وہ یہ انتخابات جیتنے میں کامیاب ہو گئے تو مودی کی سیاسی بحالی ممکن ہوگی۔\nنریندر مودی کی حکومت کیونکہ اتحادی جماعتوں کی مرہون منت ہے اور فوری طور پر اتحادی بھی انھیں چھوڑنے سے گریز کریں گے اور دیکھیں گے کہ آنے والے ریاستی انتخابات میں مودی کہاں کھڑے ہوں گے اور ان نتائج کی بنیاد پر ان کے اتحادی اپنے سیاسی مستقبل کا فیصلہ کر سکتے ہیں۔اہم بات یہ ہے کہ اگر دونوں ملکوں کے درمیان مذاکرات کا راستہ کھلتا ہے تو پاکستان اور بھارت اپنے اپنے ایجنڈے پر زور دیں گے اور دیکھنا ہو گا کہ اس پر عالمی برادری کا رد عمل کیا ہوتا ہے۔\nاس بات کے امکان کو بھی مسترد نہیں کیا جا سکتا کہ نریندر مودی کی حکومت اس سیاسی سبکی کے بعد پاکستان میں پہلے سے جاری اپنی پراکسی وار بلوچستان اور خیبر پختون خواہ میں جاری رکھے گی تاکہ پاکستان کے داخلی حالات میں عدم استحکام یا دہشت گردی کو برقرار رکھے۔بھارت کوشش کرے گا افغانستان کے معاملے میں بھی وہ افغان طالبان کے ساتھ کھڑا ہو اور ان کو اور ٹی ٹی پی کو پاکستان کی مخالفت میں بطور ہتھیار استعمال کرے۔\nاس حالیہ مہم جوئی میں بھارت کو ایک نقصان یہ ہوا ہے کہ مسئلہ کشمیر ایک بار پھر ابھر کر سامنے آیا ہے اور کئی عالمی اداروں سمیت اہم ملکوں نے اس امر کی نشاندہی کی ہے کہ پاکستان اور بھارت کے درمیان تعلقات کی بہتری اس وقت تک ممکن نہیں جب تک کہ مسئلہ کشمیر کا پرامن اور دو طرفہ حل سامنے نہیں آجاتا۔بھارت کے لیے یہ بھی بڑا سیاسی دھچکا ہے کہ اس حالیہ مہم جوئی میں امریکی صدر ڈونلڈ ٹرمپ نے مسئلہ کشمیر پر اس کے حل پر زور دیا اور اپنی ثالثی کی پیشکش کی ہے۔\nبھارت کے لیے بہت مشکل ہے کہ وہ مسئلہ کشمیر کو مذاکرات کا ایجنڈا بنائے اور اس پر وہ عالمی قوتوں کا دباؤ بھی آسانی سے قبول نہیں کرے گا۔اس لیے پاکستان کو اب بھی بھارت کے ایجنڈا سے خبردار رہنا ہوگا کیونکہ مودی حکومت پاکستان کو مشکلات میں رکھنے کا ایجنڈا رکھتی ہے۔",
        "published_date": "Mon, 12 May 25 20:36:04 +0000",
        "source": "Express Urdu"
    },
    {
        "guid": "92fb7c70bcff9121e4bc82b5949690ca",
        "title": "ٹرمپ کی مسئلہ کشمیر پر ثالثی",
        "link": "https://www.express.pk/story/2761192/trump-ki-masla-kashmir-par-saalsi-2761192/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے مسئلہ کشمیر کے حل میں تعاون کی پیشکش کرتے ہوئے کہا کہ وہ پاکستان اور بھارت کے ساتھ مل کر دیکھیں گے کہ کیا کشمیر کے تنازع کا کوئی حل نکالا جاسکتا ہے۔ دوسری جانب وزیراعظم شہباز شریف نے صدر ٹرمپ کی قیادت، عالمی امن کے لیے وابستگی اور جنوبی ایشیا میں دیرپا امن کے قیام میں اہم کردار ادا کرنے کے لیے ان کی انتہائی قیمتی پیشکش پر اظہار تشکر کیا ہے۔\n بلاشبہ امریکی صدر کا حالیہ بیان پاکستان کی سفارتی سطح پر بڑی کامیابی ہے۔ امریکی صدر کے بیان کے بعد کشمیر کا معاملہ پھر سے عالمی توجہ کا مرکز بن گیا ہے اور اس کو اجاگر کرنا پاکستان کے لیے اہم پیشرفت ہے۔ ٹرمپ نے یقیناً سوچ سمجھ کر یہ پیشکش کی ہے اور اس بیان کے بھارتی رد عمل کا بھی انھیں خوب اندازہ ہوگا کہ مودی کشمیر کا ذکر کرنے پر جلنے لگتے ہیں، کشمیر مودی کے لیے نو گو ایریا ہے۔\nصدر ڈونلڈ ٹرمپ دنیا میں موجود تنازعات اور خاص طور پر مسئلہ کشمیر سمیت تمام مسائل حل کرنے کی صلاحیت رکھتے ہیں، وہ معاملات حل کرنے کی غیر معمولی مہارت رکھتے ہیں، اگر سنجیدگی سے دیکھا جائے تو ٹرمپ نے کوئی دیو مالائی گفتگو نہیں کی، وہ سیاست کے امکانات کے وسیع تر تناظر میں بات کررہے ہیں۔\nجنوبی ایشیا میں امن و استحکام مسئلہ کشمیر کے حل سے جڑا ہوا ہے، خطے کو جس مسئلے نے فلیش پوائنٹ بنایا ہے وہ مقبوضہ جموں و کشمیر کی اندوہناک صورتحال ہے، علاقائی سیاست، عسکری حرکیات اور ایٹمی صلاحیت کے حامل پڑوسیوں کے مابین امن، معمول کے تعلقات کی بحالی، سفارت گری اور تجارت ممکن ہی نہیں جب تک عالمی قوتیں کشمیر کا مسئلہ حل کرنے پر راضی نہیں ہو جاتیں۔ خطے کے اس درد کی دوا ان ہی بالا دست طاقتوں کے پاس ہے جنھوں نے اپنے مفادات کی جنگ میں کشمیر کو فراموش کیا ہے مگر اس بار معاملہ کچھ اور ہے۔\n بھارتی وزیر اعظم مودی کے تمام بیانات جو انڈس واٹر ٹریٹی کے بارے میں ہیں یہ بات بالکل واضح کرتے ہیں کہ ہندوستان اس معاہدے کو ہر صورت ختم کرنا چاہتا ہے۔ ایسا لگتا ہے کہ موجودہ سیز فائر جس کے لیے ہندوستان کے محکمہ خارجہ نے ’’ سیز فائر یا جنگ بندی‘‘ کا لفظ ابھی تک استعمال نہیں کیا ہے۔ یہ سیز فائر کسی بڑے طوفان کے آنے سے پہلے چھا جانیوالی خاموشی کی سی صورتحال کا غماز ہے۔ پاکستان کسی بھی صورت یہ نہیں چاہے گا کہ انڈس واٹر ٹریٹی کو ہندوستان یکطرفہ طور پہ توڑ دے یا اس کے تحت پاکستان کے خلاف دریائی پانی کی دہشت گردی کرتا رہے۔\nہندوستان اس تمام 22 اپریل و ما بعد کی صورتحال کو سیاسی طور پر انڈس واٹر ٹریٹی کو ختم کرنے کے لیے استعمال کر نا چاہتا ہے، وہ سندھ طاس معاہدے کا از سر نو جائزہ لینے کے نام پر سیاسی طور پر پاکستان کے خلاف استعمال کرنا چاہتا ہے۔ 1949 پاکستان انڈیا جنگ بندی معاہدہ اقوام متحدہ، تاشقند معاہدہ 1966 روس، رن آف کچھ بین الاقوامی ثالثی 1968، 2002میں محاذ آرائی کو کنٹرول کرنے میں امریکی کردار، شملہ معاہدے 1972کے دستخط کرانے میں روس اور امریکا کی جانب سے دباؤ۔\nیہ تمام چند مثالیں ہیں کہ انڈیا اور پاکستان اپنے معاملات کو کسی بھی صورت نہیں سنبھال سکتے۔ آج اس انڈیا پاکستان محاذ آرائی کو ختم کرانے میں امریکا، سعودی عرب، یو اے ای، قطر، ایران، آذربائیجان، برطانیہ و چائنہ اور دیگر دوست ملکوں کی کوششیں اس جانب اشارہ کرتی ہیں کہ اگر انڈس واٹر ٹریٹی پر 10 مئی کا یہ سیز فائر ختم ہو جاتا ہے تو ان قوتوں کو ایک بار پھر آگے آنا پڑے گا اور پاکستان اور انڈیا کو مذاکرات کی ٹیبل پر آمنے سامنے بٹھانا ہوگا۔\nہندوستان کے مسلسل پاکستان کے اندر ڈرون اور میزائل حملوں نے پاکستان کو مجبور کر دیا کہ وہ ہندوستان کے آپریشن سیندور کے جواب میں اپنا آپریشن بنیان مرصوص شروع کرے۔ یہ آپریشن علی الصبح 10 مئی کو شروع ہوا اور دوپہر ہونے تک ہندوستان کی فوجی و ٹیکنالوجی برتری کے سارے بتوں کو زمین بوس کر چکا تھا۔ پاکستان کی شدید فوجی کارروائی نے بھارتی قیادت کو مجبور کر دیا کہ وہ امریکی قیادت سے رابطہ کر کے جنگی صورتحال کو روکنے کے لیے بات کرے۔\nاگرچہ سعودی، ایرانی، اماراتی اور قطری سفارت کار اور کچھ مغربی ملکوں کے ساتھ ساتھ چین و برطانیہ کے سفارت کار بھی پاکستان انڈیا کے درمیان اس فوجی کشیدگی کو کم کرانے کی کوششوں میں یکم مئی کے بعد سے مصروف تھے، لیکن انڈیا کے میڈیا کے قائم کردہ طاقت کے گھمنڈ اور مودی حکومت کی سیاسی سوچ نے اس بات چیت کو اور ثالثی کی کوششوں کو ہندوستان کے فیصلہ سازوں کی سوچ سے کافی دور رکھا ہوا تھا۔ آپریشن بنیان مرصوص شروع ہونے کے چند گھنٹوں میں بھارتی حکومت کو گھٹنے ٹیکنے پر مجبور کردیا اور اس کا نتیجہ یہ ہوا کہ امریکی صدر ٹرمپ، نائب صدر جے ڈی وینس اور سیکریٹری خارجہ امور مارکو روبیو نے درمیان میں کود کر دونوں ملکوں کو فائر بندی پر رضامند کیا۔\nاس پس منظر میں پاکستان کی فوجی اور سفارتی برتری اور پاکستان کے سرکاری وغیرہ سرکاری میڈیا اور پاکستانی قوم کے پرامن زمانے سے زیادہ جنگ کے دوران پرامن و متحد رہنا واضح کرتا ہے کہ پاکستان کی صرف ایک دن میں چند گھنٹوں کی مربوط اور مضبوط فوجی کارروائی نے پاکستان کو بین الاقوامی طور پر مضبوط اقوام میں دوبارہ لا کھڑا کیا ہے۔\nاگرچہ ابھی اس کے معاشی اثرات کا پاکستان کی معیشت پر سامنے آنا باقی ہے لیکن اصل بات جو حکومت پاکستان کو بہت ہی زیادہ سنجیدگی سے لینا چاہیے وہ اس تمام کشیدگی کا سیاسی پہلو ہے۔ آج اس قومی ایمرجنسی کے وقت میں فوری طور پر طے ہو گیا ہے کہ چینی اسلحہ اور فوجی ساز و سامان مغرب اور امریکا سے کہیں اعلیٰ درجے کا ہے، پاکستان کی فضائیہ دنیا کی سب سے اعلیٰ تربیت یافتہ فورس ہے۔\n پاکستان کا سفارت کاری کا شعبہ برد بار، سمجھدار اور کسی بھی صورت ہندوستان سے کمزور نہیں ہے۔ پاکستان کا میڈیا کچھ کمزوریوں کے باوجود سنجیدہ اور حقیقت پر مبنی رپورٹنگ ایسے مشکل حالات میں بھی کر سکتا ہے۔ معاشی مشکلات کے باوجود قوم ایک ہے۔ لیکن اگر کچھ طے نہیں ہوتا نظر آرہا ہے تو وہ اس کشیدگی کے سیاسی مضمرات اور اثرات ہیں۔ ابھی تک اس بات کا تعین نہیں ہو سکا کہ سیز فائر کو کہاں تک لے جایا جا سکتا ہے۔\nبین الاقوامی برادری کا نقطہ نظر تنازعہ کی رفتار اور ممکنہ حل کے لیے اہم مضمرات کا حامل ہو سکتا ہے۔ اب فیصلہ عالمی قوتیں کریں گی دنیا کو امن کا گہوارہ بنانا ہے یا سب اصول بالائے طاق رکھنا ہے اگر اقوام عالم نے انصاف کا دامن نہ تھاما تو پھر مشکلات میں اضافہ ہوگا۔جوہری ہتھیاروں کی موجودگی اور ان کے استعمال کی صلاحیت عالمی سلامتی کے لیے مستقل خطرہ ہے۔\nدہشت گرد تنظیمیں عالمی استحکام اور سلامتی کے لیے مسلسل خطرہ ہیں۔ معاشی عدم استحکام اور عدم مساوات سماجی بدامنی اور تنازعات میں حصہ ڈال سکتے ہیں۔ عالمی ادارے اور بین الاقوامی تعاون تنازعات کو کم کرنے اور مشترکہ چیلنجوں سے نمٹنے میں مدد کر سکتے ہیں۔ سفارتی کوششیں تنازعات کو پرامن طریقے سے حل کرسکتی ہیں اور تناؤ کو کم کرسکتی ہیں۔ اقوام کے درمیان اقتصادی باہمی انحصار تعاون کو فروغ دے سکتا ہے اور تصادم کے امکانات کو کم کر سکتا ہے۔ تکنیکی ترقی مواصلات، تعاون، اور تنازعات کے حل کو بہتر بنا سکتی ہے۔\nجنگ کا پھیلنا اکثر غیر متوقع ہوتا ہے، اور غیر متوقع واقعات کشیدگی کو بڑھا سکتے ہیں۔ تاریخ نے ثابت کیا ہے کہ بظاہر معمولی واقعات بھی بڑے تنازعات کو جنم دے سکتے ہیں۔ اقوام کے درمیان موجودہ تناؤ، خاص طور پر جوہری صلاحیتوں کے حامل، تنازعات کے خطرے کو بڑھاتے ہیں۔ دنیا چیلنجوں سے نمٹنے اور امن کو فروغ دینے کے لیے بھی اقدامات کر رہی ہے۔\nجنگ کا امکان موجود ہے، لیکن یقین کے ساتھ اس کی پیش گوئی کرنا ناممکن ہے۔ جاری سفارتی کوششیں، بین الاقوامی تعاون، اور امن کے عزم سے تنازعات کے خطرے کو کم کرنے میں مدد مل سکتی ہے۔ امریکا کو اس حقیقت کا ادراک کرنا ہوگا کہ مسئلہ کشمیر کی گیند تاریخ اور لمحہ موجود کی عالمی سیاست کے کورٹ میں ہے۔ مسئلہ کشمیر کے ممکنہ حل کو ٹرمپ کی کوششوں سے نتھی کر کے بڑی پیش رفت کی ہے ان کی معروضات میں غور و فکر کا کافی سامان موجود ہے۔\nحالیہ دنوں میں پاکستان اور بھارت کے درمیان کشیدگی بڑھی ہے، تاہم نئی امریکی انتظامیہ مسئلہ کشمیر کے حل کے لیے سنجیدہ ہے، خطے میں استحکام کے لیے جوہری ممالک کے درمیان معاملات حل ہونے چاہئیں۔ کشمیر شعلہ جوالہ بن چکا ہے، مودی حکومت کی سیکولر ازم برہنہ ہے، کشمیر امریکی نو منتخب صدر ڈونلڈ ٹرمپ کے لیے ٹیسٹ کیس ہے، ثالثی ناگزیر ہے۔ا1ھ",
        "published_date": "Mon, 12 May 25 20:26:56 +0000",
        "source": "Express Urdu"
    },
    {
        "guid": "e8642386dde13998e2a893c7eef68bd2",
        "title": "کراچی: نارتھ کراچی میں فائرنگ سے دو افراد زخمی",
        "link": "https://www.express.pk/story/2761191/north-karachi-firing-2761191/",
        "image_url": "https://img.express.pk/logo/expresslogo.webp",
        "article": "نارتھ کراچی سیکٹر فائیو اے ٹو میں فائرنگ سے دو افراد زخمی ہوگئے جنہیں فوری طبی امداد کے لیے عباسی شہید اسپتال لیجایا گیا۔\nقائم مقام ایس پی نیو کراچی ڈویژن سلمان وحید نے بتایا کہ زخمیوں کی شناخت 24 سالہ سعید انور اور 30 سالہ رئیس کے نام سے کی گئی ابتدائی تحقیقات میں فائرنگ کا واقعہ ایک ریسٹورنٹ کے سامنے مین روڈ پر کی جانے والی فائرنگ سے پیش آنے کا بتایا جا رہا جس کی زد میں آکر دونوں افراد زخمی ہوئے ہیں۔\nتاہم، پولیس سی سی ٹی وی کیمروں کو تلاش کر کے ان کی فوٹیجز حاصل کر رہی ہے تاکہ فائرنگ کی وجہ کا تعین اور ملزمان کی شناخت میں مدد مل سکے اور اس حوالے سے بلال کالونی پولیس عینی شاہدین سے بھی مزید معلومات حاصل کر رہی ہے۔\nدریں اثنا بلدیہ 9 نمبر کلینک کے قریب فائرنگ سے 42 سالہ سلیمان زخمی ہوگیا جسے چھیپا کے رضا کاروں نے فوری طبی امداد کے لیے سول اسپتال پہنچایا ۔\nریسکیو حکام کا کہنا ہے کہ واقعہ نامعلوم سمت سے آنے والی گولی ہاتھ پر لگنے سے پیش آیا ہے جس کی پولیس مزید معلومات حاصل کر رہی ہے ۔",
        "published_date": "Mon, 12 May 25 19:21:36 +0000",
        "source": "Express Urdu"
    },
    {
        "guid": "7247a532dd2785d57dc03a1b3edabba0",
        "title": "لاہور میں 16 سالہ نوجوان سے بدفعلی کرنے والے 2 ملزمان گرفتار",
        "link": "https://www.express.pk/story/2761190/lahore-police-arrest-2-suspects-who-rape-16-year-old-boy-2761190/",
        "image_url": "https://img.express.pk/logo/expresslogo.webp",
        "article": "لاہور کے علاقے اقبال ٹاؤن میں پولیس نے بدفعلی کرنے والے دو ملزمان کو گرفتار کرلیا۔\nایکسپریس نیوز کے مطابق اقبال ٹاؤن پولیس نے مددگار 15 کال پر فوری کارروائی کرتے ہوئے بدفعلی کرنے والے ملزمان کو گرفتار کیا۔\nپولیس کے مطابق ملزمان علی عرف ہنی اور باسط نے 16 سالہ عبدالرحمان کے ساتھ بدفعلی کی اور اس کی ویڈیو بناکر اُسے بلیک میل کیا تھا۔ \nایس پی ڈاکٹر محمد عمر نے کہا کہ ملزم باسط کی بچے سے غلط کاری کی اور علی اس سارے عمل کی ویڈیو بناتا رہا، اس پر بچے نے اس سے دلبرداشتہ اور پریشان ہو کر خود کشی کی نیت سے زہریلی گولیاں کھا لیں۔\nانہوں نے بتایا کہ اقبال ٹاؤن پولیس نے بروقت بچے کو اسپتال منتقل کر کے جان بچائی جبکہ پولیس نے ملزمان کو ایک گھنٹے کے اندر گرفتار کرکے مقدمہ درج کرلیا۔\nایس پی اقبال ٹاؤن نے بروقت کارروائی پر ایس ایچ او اقبال ٹاؤن عامر شہزاد اور پولیس ٹیم کو شاباش دیتے ہوئے کہا کہ بچوں اور عورتوں سے زیادتی کرنے والے کسی رعایت کے مستحق نہیں ہیں۔",
        "published_date": "Mon, 12 May 25 19:15:10 +0000",
        "source": "Express Urdu"
    },
    {
        "guid": "https://www.bbc.com/urdu/articles/c8d1pnpv17mo#0",
        "title": "انڈیا اور پاکستان میں سیز فائر کے بعد کرکٹ سرگرمیاں بحال: آئی پی ایل اور پی ایس ایل کے بقیہ میچز 17 مئی سے کھیلے جائیں گے",
        "link": "https://www.bbc.com/urdu/articles/c8d1pnpv17mo",
        "image_url": "https://ichef.bbci.co.uk/news/1024/branded_urdu/9313/live/84a05a10-2fdb-11f0-8f57-b7237f6a66e6.jpg",
        "article": "پاکستان اور انڈیا کے درمیان سیز فائر کے بعد جہاں حالات معمول پر آنے لگے ہیں وہیں دونوں ممالک کرکٹ کی سرگرمیاں بحال ہونا شروع ہو گئی ہیں۔\nمنگل کے روز پاکستان کرکٹ بورڈ کے چیئرمین محسن نقوی نے پاکستان سپر لیگ کی بحالی کا اعلان کیا۔\nایکس پر جاری بیان میں پی سی بی چیئرمین کا کہنا تھا کہ پی ایس ایل کے ملتوی شدہ آٹھ میچز اب 17 مئی سے کھیلے جائیں گے۔ ان کا کہنا تھا کہ پی ایس ایل کا فائنل 25 مئی کو کھیلا جائے گا۔\nدوسری جانب بی سی سی آئی نے بھی انڈین پریمیئر لیگ (آئی پی ایل) کی بحالی کا اعلان کر دیا ہے۔\nآئی پی ایل کے بقیہ میچز 17 مئی سے تین جون کے درمیان بنگلورو، جے پور، دلی، لکھنؤ، ممبئی اور احمدآباد میں کھیلے جائیں گے۔\nیاد رہے کہ آٹھ مئی کو راولپنڈی کرکٹ سٹیدیم کی حدود میں ایک ڈرون گرنے کے بعد پاکستان کرکٹ بورڈ نے پہلے ٹورنامنٹ متحدہ عرب امارات منتقل اور بعد ازاں اسے ملتوی کرنے کا فیصلہ کیا تھا۔\nآٹھ مئی کے ہی روز دھرم شالہ میں پنجاب کنگز اور دہلی کیپٹلز کے مابین کھیلا جانے والا میچ پہلی اننگز کے دوران ہی روک دیا گیا تھا جس کی وجہ فلڈ لائٹ کی خرابی بتائی گئی۔ یہ علاقہ کشمیر کے قریب ہے اور میچ کھیلنے والے کھلاڑیوں اور عملے کو شہر سے نکال لیا گیا تھا۔\nبعد ازاں بی سی سی آئی کی جانب سے اعلان کیا گیا کہ سرحدوں پر کشیدگی کے پیشِ نظر آئی پی ایل کو ایک ہفتے کے لیے ملتوی کیا جا رہا ہے۔\nآئی پی ایل ایک ہفتے کے لیے ملتوی کرنے کے فیصلے کے متعلق انڈین کرکٹ بورڈ کا کہنا تھا کہ تمام فرنچائز، براڈکاسٹر اور سپانسر سے مشورہ کرنے کے بعد فیصلہ کیا گیا۔\nایک بیان میں انڈین کرکٹ بورڈ نے کہا کہ 'بی سی سی آئی ملک کی افواج پر مکمل اعتماد رکھتی ہے تاہم بورڈ نے تمام سٹیک ہولڈرز کے مشترکہ مفاد میں یہ فیصلہ اٹھایا۔'\nبی سی سی آئی کے ایک اہلکار نے خبر رساں ادارے پی ٹی آئی کو بتایا کہ 'یہ اچھا نہیں لگتا کہ جب ملک میں جنگ جاری ہے تو کرکٹ بھی جاری رہے۔'\nپنجاب کنگز اور دہلی کیپٹلز کے مابین منسوخ ہونے والا میچ اب 24 مئی کو جےپور میں دوبارہ کھیلا جائے گا۔\nدنیا کی سب سے امیر ٹی ٹونٹی لیگ سمجھی جانے والی آئی پی ایل کے 16 میچ باقی ہیں اور یہ 25 مئی کو اختتام پذیر ہونا تھی۔ نئے شیڈول کے مطابق اب یہ ٹورنامنٹ تین جون کو ختم ہوگا۔\nگذشتہ ہفتے جب آئی پی ایل ملتوی کیا گیا تو سوشل میڈیا پر مختلف تبصرے بھی سامنے آئے۔ انگلینڈ کے سابق کھلاڑی اور کمنٹیٹر مائیکل وان نے ایکس پلیٹ فارم پر لکھا کہ ’کیا یہ ممکن ہے کہ باقی آئی پی ایل کے میچ برطانیہ میں کروا لیے جائیں؟ ہمارے پاس وینیو بھی ہیں اور بعد میں انڈین کھلاڑی ٹیسٹ سیریز کے لیے رک سکتے ہیں۔‘\nسوشل میڈیا پر چند لوگوں کی یہ رائے بھی تھی کہ آئی پی ایل کو جاری رہنا چاہیے تھا۔ دوسری جانب اوزی آرمی نے حیرانی کا اظہار کرتے ہوئے لکھا کہ ’یہ کیوں ہوا؟‘\nاس سے پہلے ماضی میں ایسا ہو چکا ہے کہ آئی پی ایل کے میچ انڈیا سے باہر کھیلے گئے۔ 2009 میں جب پاکستان کے شہر لاہور میں سری لنکا کی ٹیم پر حملہ ہوا تھا تو آئی پی ایل کے میچ جنوبی افریقہ میں کھیلے گئے تھے۔\n2020 اور 2021 میں کچھ میچ کورونا وبا کی وجہ سے متحدہ عرب امارات میں منعقد ہوئے تھے۔\nآئی پی ایل دنیا میں کرکٹ کے کھلاڑیوں کے لیے ایسے ہی ہے جیسے امریکہ میں این ایف ایل یا انگلینڈ میں فٹبال کی پریمیئر لیگ۔ عالمی سطح پر کرکٹ کی معیشت کو آئی پی ایل سے ملنے والا پیسہ کافی سہارا دیتا ہے۔\nاب ٹورنامنٹ ایک ہفتے کے تعطلے کے بعد 17 مئی سے دوبارہ شروع ہو رہا ہے لیکن کیا غیر ملکی کھلاڑی شرکت کریں گے؟ یاد رہے کہ متعدد غیر ملکی کھلاڑی پہلے ہی اپنے ملک واپس جا چکے ہیں۔\nاس تاخیر کا اثر دیگر میچز پر بھی پڑ رہا ہے۔ \nرواں سال ہونے والے آئی پی ایل میں انگلینڈ کے دس کھلاڑی شریک ہیں جن میں سابق کپتان جوس بٹلر، فاسٹ بولر جفرا آرچر اور آل راونڈر جیکب بیتھل شامل ہیں۔ دوسری جانب پی ایس ایل میں شرکت کرنے والے سات کھلاڑیوں کا تعلق انگلینڈ سے ہے۔ \nآئی پی ایل کے تاخیر سے ختم ہونے کا مطلب ہے کہ اب اس کی تاریخیں انگلینڈ اور ویسٹ انڈیز کے درمیان 29 مئی کو شروع ہونے والی ون ڈے سیریز سے ٹکرائیں گی۔ انگلینڈ اور ویسٹ انڈیز کی سیریز تین جون کو ختم ہو رہی ہے۔",
        "published_date": "Tue, 13 May 2025 09:40:36 GMT",
        "source": "BBC Urdu"
    },
    {
        "guid": "https://urdu.arynews.tv/qadir-patel-india-rafale-jet-failed/",
        "title": "جس کے شروع میں ’را‘ لگے اسے تو فیل ہونا ہی تھا، قادر پٹیل کا رافیل پر دلچسپ تبصرہ",
        "link": "https://urdu.arynews.tv/qadir-patel-india-rafale-jet-failed/",
        "image_url": "https://urdu.arynews.tv/wp-content/uploads/2025/05/qadir-patel.jpg",
        "article": "اسلام آباد: رہنما پاکستان پیپلز پارٹی قادر پٹیل نے بھارت کے رافیل طیاروں پر دلچسپ تبصرہ کرتے ہوئے کہا کہ اسے چلانے کیلیے دل اور گردے رکھنے والا پائلٹ بھی درکار ہوتا ہے۔\nقومی اسمبلی کے اجلاس میں اظہارِ خیال کرتے ہوئے قادر پٹیل نے کہا کہ بھارت کو رافیل پر بڑا ناز تھا لیکن جس کے شروع میں ’را‘ لگے اسے تو فیل ہونا ہی تھا، ہمارے پائلٹ نے کہا کہ رافیل تو بہت اچھا طیارہ ہے لیکن چلانا آنا چاہیے، دنیا بھارت کو ٹیکنالوجی دیتے ہوئے 100 بار سوچے کہ یہ بے عزتی کروائیں گے۔\nقادر پٹیل نے کہا کہ رافیل جیسے جہاز چلانے کیلیے دل گردہ رکھنے والا پائلٹ بھی چاہیے ہوتا ہے۔\nیہ بھی پڑھیں: رافیل کی تباہی کے سوال پر بھارتی ایئر مارشل کا جواب\nانہوں نے کہا کہ اللہ کے رسول ﷺ نے فرمایا کہ دشمن پر رات کے اندھیرے میں حملہ نہ کرو، تیسرے دن صبح ہم نے ایسے میزائل داغے کہ دشمن کی چیخیں نکل گئیں، پاک فوج، سپہ سالار اور تمام سیاسی جماعتوں کو خراج تحسین پیش کرتا ہوں، نریندر مودی نے غلط قوم سے پنگا لیا ہے، پاکستانی قوم بھارتی ڈرونز کے آنے کا انتظار کرتی تھی، بھارتی ڈرونز گرنے والے مقامات پر میلے کا سماں ہوتا تھا۔\nرکن قومی اسمبلی نے کہا کہ میزائل ٹیکنالوجی لانے کا سہرا بینظیر بھٹو کے سر ہے جبکہ جے ایف 17 تھنڈر طیاروں کا سہرا یوسف رضا گیلانی کے سر ہے، بلاول بھٹو نے عالمی میڈیا پر پاکستان اور بنیان مرصوص کا بھرپور دفاع کیا۔\nقادر پٹیل نے اظہار خیال کرتے ہوئے کہا کہ پاکستان کو بھارت کے خلاف صدی کی عظیم ترین فتح ملی ہے، پوری قوم و سیاسی جماعتوں نے تاریخی اتحاد کا مظاہرہ کیا، پاکستان نے بھارت پر اپنی واضح برتری ثابت کی اور دنیا کو پرامن ملک ہونے کا واضح پیغام دیا۔\nان کا کہنا تھا کہ پاکستان کسی صورت اپنے دفاع سے غافل نہیں، پاکستان نے بھارت کو بلیک میل نہیں کیا بلکہ وارننگ دی ہے، پاکستان نے اپنے دفاع کیلیے ایٹمی طاقت حاصل کی، پاکستان دہشتگردی سے شدید ترین متاثرہ ملک ہے، دہشتگردی کی جنگ میں ہمارے ایک لاکھ کے قریب شہری شہید ہوچکے ہیں۔",
        "published_date": "Tue, 13 May 2025 09:35:09 +0000",
        "source": "ARY Urdu"
    },
    {
        "guid": "https://urdu.arynews.tv/us-president-trump-arrives-saudi-arabia/",
        "title": "امریکی صدر ڈونلڈ ٹرمپ سعودی عرب پہنچ گئے، پرتپاک استقبال",
        "link": "https://urdu.arynews.tv/us-president-trump-arrives-saudi-arabia/",
        "image_url": "https://urdu.arynews.tv/wp-content/uploads/2025/05/trump-8.jpg",
        "article": "امریکی صدر ڈونلڈ ٹرمپ مشرق وسطیٰ کے 4 روزہ اہم دورے کے آغاز پر سعودی عرب کے دارالحکومت ریاض پہنچ گئے، اس موقع پر امریکی صدر کا پرتپاک استقبال کیا گیا۔\nعرب خبر رساں ادارے کی رپورٹ کے مطابق سعودی ولی عہد شہزادہ سلمان بن محمد نے امریکی صدرکا استقبال کیا، شاہی محل پہنچنے پر دونوں ممالک کے ترانے بجائے گئے۔ چاق و چوبند دستے نے امریکی صدرکو گارڈ آف آنر پیش کیا۔\nرپورٹس کے مطابق امریکی صدر ڈونلڈ ٹرمپ ٹرمپ گھڑ سواروں کے حصار میں رائل پیلس پہنچے، رائل پیلس پہنچنے پر امریکی صدر کا پرتپاک استقبال کیا گیا۔\nصدر ٹرمپ کو ریاض پہنچنے پر روایتی عربی قہوہ پیش کیا گیا اور ان کی محمد بن سلمان سے بند کمرہ ملاقات بھی ہوئی، جس میں خطے کی موجودہ صورتحال پر بات چیت ہوئی۔\n\nواشنگٹن پوسٹ کے مطابق یہ امریکی صدر وائٹ ہاؤس واپسی کے بعد پہلا بڑا بین الاقوامی دورہ ہے۔ وہ اس دورے میں قطر اور متحدہ عرب امارات بھی جائیں گے۔\nترجمان وائٹ ہاؤس کیرولین لیوٹ نے کہا کہ صدر ڈونلڈ ٹرمپ ایک قابل فخر، خوش حال اور کامیاب مشرقِ وسطیٰ چاہتے ہیں، امریکا اور مشرقِ وسطیٰ کے تعلقات باہمی تعاون پر مبنی ہیں۔\nوائٹ ہاؤس کے سینئر اہلکار نے امریکی میڈیا سے گفتگو میں کہا ٹرمپ قطر میں موجود امریکی فوجی اڈے کا بھی دورہ کریں گے، ڈونلڈ ٹرمپ کے دورہ مشرق وسطی کا بڑا مقصد کاروبار، تجارت اور سرمایہ کاری ہے۔\nانھوں نے کہا کہ صدر ٹرمپ قطر کی جانب سے تحفے میں دیے جانے والا بولنگ طیارہ بھی قبول کریں گے، اور اس قطری طیارے کو امریکی فوج ایئر فورس ون میں ڈھالے گی، خیال رہے کہ ایئر فورس ون طیارہ امریکی صدر کے زیر استعمال ہوتا ہے۔\nمشرق وسطیٰ کے دورے میں ٹرمپ عرب رہنماؤں سے اسرائیل غزہ، اور ایران کے معاملے پر بھی بات کریں گے، امریکی میڈیا کے مطابق وزیر خارجہ مارکو روبیو پہلے ہی سعودی عرب پہنچ چکے ہیں۔\nادھر روئٹرز نے رپورٹ کیا ہے کہ امریکی صدر نے قطری شاہی خاندان کی جانب سے تحفے کے طور پر ہوائی جہاز قبول کرنے کے اپنے منصوبے کے بارے میں اخلاقی خدشات کو مسترد کرتے ہوئے کہا ہے کہ پیر کے روز اس فراخ دلانہ پیش کش کو ٹھکرانا ”احمقانہ“ ہوگا۔",
        "published_date": "Tue, 13 May 2025 09:34:57 +0000",
        "source": "ARY Urdu"
    },
    {
        "guid": "https://urdu.arynews.tv/pm-pays-tribute-to-martyrs-of-battle-of-truth/",
        "title": "وزیراعظم شہباز شریف کا ‘معرکہ حق’ کے شہدا کو خراجِ عقیدت پیش",
        "link": "https://urdu.arynews.tv/pm-pays-tribute-to-martyrs-of-battle-of-truth/",
        "image_url": "https://urdu.arynews.tv/wp-content/uploads/2025/05/pm-2.jpg",
        "article": "اسلام آباد: وزیراعظم شہبازشریف نے معرکہ حق کے شہدا کو خراج عقیدت پیش کرتے ہوئے کہا کہ افواج پاکستان نےبھارت کی عددی برتری کی خوش فہمی اورغرورکو خاک میں ملادیا۔\nتفصیلات کے مطابق وزیراعظم شہباز شریف نے معرکہ حق کے شہدا کو خراج عقیدت پیش کرتے ہوئے ملک کی خاطرجانوں کانذرانہ پیش کرنے والوں کے اہل خانہ کو خراج تحسین پیش کیا۔\nوزیراعظم کا کہنا تھا کہ پاک فضائیہ کے 5 اور پاک فوج کے 6 افسران و جوانوں کی شہادت پرخراج عقیدت پیش کرتے ہوئے کہا کہ ہم نےنہ صرف ملک کا بھرپوردفاع کیابلکہ سالمیت و خود مختاری پرآنچ نہیں آنےدی، افواج پاکستان کے بہادر افسران وجوانوں نے وطن کی حفاظت کاقوم سے کیا عہد پورا کیا۔\nانھوں نے کہا کہ مجھ سمیت پوری قوم کو اپنے شہدا اور ان کے اہل خانہ پرفخرہے ، بہادر سپوتوں کی قربانیوں کوقوم کبھی فراموش نہیں کرے گی۔\nشہباز شریف کا کہنا تھا کہ بھارتی جارحیت میں 15 بچوں ،7 خواتین سمیت 40 معصوم شہریوں کی شہادت پر دکھ کا اظہار کرتے ہوئے کہا کہ شہدائے وطن کو بھولے ہیں نہ بھولیں گے اور ان کے اہل خانہ کو تنہا نہیں چھوڑیں گے، شہدا پیکیج کا اعلان کیا جا چکا ہے، شہدا کے اہلخانہ کی کفالت کی ذمہ داری ریاست بھرپور طور سے انجام دے گی۔\nوزیراعظم نے شہدا کے بلند درجات اوران کےاہل خانہ کیلئے صبر کی دعا کرتے ہوئے کہا کہ آپریشن بنیان مرصوص نے بھارت کو بھرپور جواب دیا، بنیان مرصوص نے بھارت کو واضح کر دیا کہ اسے خطے میں دوسرے ممالک کی سالمیت کا احترام کرنا ہوگا، معرکہ حق میں افواج پاکستان نے بھارت کی عددی برتری کی خوش فہمی اور غرور کو خاک میں ملادیا۔\nوزیراعظم نے معرکہ حق میں زخمیوں کی جلد صحت یابی کیلئے بھی دعا کرتے ہوئے کہا کہ پر امن قوم ہیں مگر جارحیت کا جواب دینا جانتے ہیں، آپریشن بنیان مرصوص اس کا ثبوت ہے۔",
        "published_date": "Tue, 13 May 2025 09:33:47 +0000",
        "source": "ARY Urdu"
    },
    {
        "guid": "https://urdu.arynews.tv/air-vice-marshall-aurangzeb-ahmed-goes-viral-after-paf-victory-against-india/",
        "title": "بھارت کے خلاف پاک فضائیہ کی شاندار کامیابی ، مقبول ہونے والے ایئر وائس مارشل اورنگزیب احمد کون ہیں؟",
        "link": "https://urdu.arynews.tv/air-vice-marshall-aurangzeb-ahmed-goes-viral-after-paf-victory-against-india/",
        "image_url": "https://urdu.arynews.tv/wp-content/uploads/2025/05/aureng.jpg",
        "article": "بھارت کے خلاف پاک فضائیہ کی شاندار کامیابی کے بعد مقبول ہونے والے ایئر وائس مارشل اورنگزیب احمد کون ہیں؟\nتفصیلات کے مطابق بھارت کے خلاف پاک فضائیہ کی شاندار کامیابی کے بعد ایئر وائس مارشل اورنگزیب احمد سوشل میڈیا پرچھاگئے۔\nتمام سوشل میڈیا پلیٹ فارم پر بس ان کی تصاویراور ویڈیوز شیئر کی جارہی ہیں، ایئروائس مارشل کی جاندار اور دبنگ پریس بریفنگ میں اعتماد سے بھرپورانداز اور بھارت پر طنز بھرے جملے نے قوم کے دل جیت لیے۔\nبھارت کے خلاف چھ صفر کی برتری کے جملے نے سوشل میڈیا پرنہ صرف میمزکی بھرمار کردی ہے بلکہ انہیں سماجی رابطوں کی سائیٹ ایکس پرٹاپ ٹین ٹرینڈز میں بھی شامل کردیا اور سوشل میڈیا صارفین ان کی بہادری کی تعریف کر رہے ہیں۔\nایئر وائس مارشل اورنگزیب احمد نے دسمبر 1992 میں جنرل ڈیوٹی (پائلٹ) برانچ میں کمیشن حاصل کرتے ہوئے پی اے ایف میں اپنے ممتاز کیریئر کا آغاز کیا۔\nکیریئر کے دوران انھوں نے فائٹر سکواڈرن اور ایک آپریشنل ایئر بیس کی قیادت کی جبکہ اسلام آباد میں ائیر ہیڈ کوارٹرز میں اسسٹنٹ چیف آف دی ائیر سٹاف (آپریشنل ریکوائرمنٹس اینڈ ڈویلپمنٹ) کے طور پر اہم اسٹریٹجک کرداروں میں بھی خدمات انجام دیں۔\nانہوں نے چین کی ایک یونیورسٹی سے ملٹری آرٹس اور اسلام آباد کی نیشنل ڈیفنس یونیورسٹی سے نیشنل سیکیورٹی اینڈ وار اسٹڈیز میں ماسٹرز کی ڈگریاں حاصل کیں۔\nایئر وائس مارشل نے نیشنل ڈیفنس یونیورسٹی میں بطور ڈائرکٹنگ اسٹاف اور فیکلٹی ممبر کی حیثیت سے مستقبل کے فوجی لیڈروں کی تعلیم میں اپنا حصہ ڈالا ہے۔\nایئر وائس مارشل احمد کا تجربہ پاکستان کی سرحدوں سے باہر تک پھیلا ہوا ہے، انہوں نے سعودی عرب میں پاکستان ایروناٹیکل کمپلیکس ٹیم کے کنٹیجنٹ کمانڈر کے طور پر خدمات انجام دیں اور بین الاقوامی حالات میں اپنی قائدانہ صلاحیتوں کا مظاہرہ کیا۔\nپی اے ایف میں ان کی خدمات میں ڈائریکٹر جنرل آف پبلک ریلیشنز (ڈی جی پی آر) اور ڈائریکٹر جنرل آف وارفیئر اینڈ اسٹریٹیجی کے طور پر خدمات انجام دینا بھی شامل ہے، اس وقت وہ ائیر ہیڈ کوارٹرز میں ڈپٹی چیف آف دی ائیر سٹاف (آپریشنز) کے اہم عہدے پر فائز ہیں۔\nپاکستان ایئر فورس میں غیر معمولی خدمات کے اعتراف میں انہیں ستارہ امتیاز (ملٹری) سے بھی نوازا جا چکا ہے۔\nواضح رہے بھارت اور پاکستان کے مابین حالیہ کشیدگی کے دوران پاکستان نے بھارتی جارحیت کا منہ توڑ جواب دیتے ہوئے ادھم پور، آدم پور اور شیر کوٹ ایئر بیسر سمیت ایئر فیلڈ کو تباہ کیا اور ملٹری چیک پوسٹوں کو نشانہ بنایا تھا۔",
        "published_date": "Tue, 13 May 2025 09:33:18 +0000",
        "source": "ARY Urdu"
    },
    {
        "guid": "https://urdu.arynews.tv/robbers-snatch-cattle-liaquatabad/",
        "title": "بھینس کالونی سے خریدے گئے مویشی ڈاکو لیاقت آباد کے قریب چھین کر فرار، ویڈیو",
        "link": "https://urdu.arynews.tv/robbers-snatch-cattle-liaquatabad/",
        "image_url": "https://urdu.arynews.tv/wp-content/uploads/2025/05/cattle-1.jpg",
        "article": "کراچی: عید قرباں کی آمد کے ساتھ ہی کراچی میں مویشی چھیننے کی وارداتیں بھی شروع ہو گئی ہیں۔\nکراچی کے علاقے بھینس کالونی سے خریدے گئے مویشی ڈاکو لیاقت آباد کے قریب چھین کر فرار ہو گئے، ڈاکو کار میں سوار تھے جنھوں نے مویشی لے جانے والی گاڑی کا تعاقب کیا تھا۔\nواقعے کی سی سی ٹی وی فوٹیج بھی سامنے آ گئی ہے، پولیس نے ایف آئی آر بھی درج کر لی ہے، جس میں کہا گیا ہے کہ متاثرہ شہری ٹرک میں 3 مویشی لاد کر اورنگی ٹاوٴن کی جانب جا رہا تھا، جب راستے میں ڈاکوؤں نے اسلحے کے زور پر ڈرائیور کو ٹرک سے اتار کر اپنی کار میں سوار کیا۔\nمقدمے کے متن کے مطابق ڈاکو جانوروں سے بھرا ٹرک خود لے کر روانہ ہو گئے، اور کچھ فاصلے پر جا کر ٹرک ڈرائیور کو اتار کر ڈاکو فرار ہو گئے، پولیس حکام کا کہنا ہے کہ خالی ٹرک نیپا چورنگی کے قریب سے مل گیا ہے۔\nپولیس حکام کے مطابق چھینے گئے مویشیوں کا سراغ نہیں مل سکا ہے، متاثرہ شہری نے پولیس کو بیان دیا کہ مویشیوں کی قیمت 6 لاکھ روپے سے زائد تھی۔",
        "published_date": "Tue, 13 May 2025 09:30:14 +0000",
        "source": "ARY Urdu"
    },
    {
        "guid": "https://urdu.arynews.tv/pakistan-pays-over-3-8-billion-in-external-debt-servicing/",
        "title": "پاکستان نے تیسری سہ ماہی میں 3 ارب 80 کروڑ ڈالر کا بیرونی قرض اور سود ادا کردیا",
        "link": "https://urdu.arynews.tv/pakistan-pays-over-3-8-billion-in-external-debt-servicing/",
        "image_url": "https://urdu.arynews.tv/wp-content/uploads/2025/05/dollar.jpg",
        "article": "کراچی : پاکستان نے تیسری سہ ماہی میں 3.8 ارب ڈالر کا بیرونی قرض اور سود ادا کر دیا، جس میں ایک ارب 34 کروڑ 30 لاکھ ڈالر سود ہے۔\nتفصیلات کے مطابق اسٹیٹ بینک نے حکومت کی جانب سے قرض کی ادائیگی کے اعدادو شمار جاری کردیئے۔\nمرکزی بینک نے بتایا کہ رواں مالی سال حکومت نے مجموعی طور پر 11 ارب 46 کروڑ 60 لاکھ ڈالرکا قرض ادا کیا، سات ارب سینتالیس کروڑ ڈالراصل رقم جبکہ تین ارب ننانوے کروڑ ڈالر سود کی مد میں ادا کیے گئے۔\nاسٹیٹ بینک کا کہنا تھا کہ پہلی سہ ماہی حکومت نے دو ارب تیرہ کروڑ چالیس لاکھ ڈالر قرض اور ایک ارب چونتیس کروڑ تیس لاکھ ڈالر سود ادا کیا۔\n اعدادو شمار  کے مطابق دوسری سہ ماہی میں چار ارب سترہ کروڑ ساٹھ لاکھ ڈالر اصل قرض اورایک ارب انتالیس کروڑ ڈالرسود ۔ جبکہ تیسری سہ ماہی میں تین ارب اسی کروڑ ڈالر قرض اور ایک ارب چھبیس کروڑتین لاکھ ڈالرسود ادا کیا گیا۔\nذرائع کا کہنا ہے رواں مالی سال پاکستان کو تقریبا چھبیس ارب ڈالر قرض کی ادائیگی کرنی ہے۔\nگورنر اسٹیٹ بینک کا کہنا ہے بارہ ارب تیس کروڑ ڈالر قرض رول اوور کرانے کا یقین دہانی کرائی گئی ہے۔ رواں مالی سال میں غیر ملکی زرمبادلہ کے ذخائر چودہ ارب ڈالر تک ہونے کی توقع ہے۔\nپاکستان میں آج ڈالر اور دیگر کرنسیوں کی قیمت\n\nمالیاتی شعبے کا خیال ہے کہ پاکستان نے کامیابی سے اپنے قرضوں کو بحال کرنے کا انتظام کیا ہے، اور وہ مالی سال 25-2024 کے آخر تک بیرونی سروسنگ کے ہدف تک پہنچ جائے گا۔",
        "published_date": "Tue, 13 May 2025 09:19:07 +0000",
        "source": "ARY Urdu"
    },
    {
        "guid": "https://urdu.arynews.tv/pia-pre-hajj-operation-2025-12500-pilgrims-arrive-medina/",
        "title": "پی آئی اے کا قبل ازحج آپریشن، 12ہزار 500 عازمین مدینہ پہنچ گئے",
        "link": "https://urdu.arynews.tv/pia-pre-hajj-operation-2025-12500-pilgrims-arrive-medina/",
        "image_url": "https://urdu.arynews.tv/wp-content/uploads/2025/05/PIA-Hajj-operation.jpg",
        "article": "کراچی: ترجمان پی آئی اے کا کہنا ہے کہ قومی ایئرلائن کا قبل ازحج آپریشن جاری ہے، پی آئی اے نے 40 پروازوں سے12ہزار 500 سے زائد عازمین حج کو مدینہ منورہ پہنچایا۔\nترجمان پی آئی اے کے مطابق پی آئی اے 20 مئی سے عازمین حج کو جدہ پہنچائے گی، قومی ایئرلائن کا قبل ازحج آپریشن 29 مئی تک جاری رہے گا، پی آئی اے 36 ہزار سے زائد عازمین کو حجاز مقدس پہنچائے گی۔\nدوسری جانب پاک بھارت کشیدگی کے بعد سعودی عرب سمیت 15ممالک نے پاکستان کیلئے پروازیں شروع کردیں تاہم حج پروازوں کومعمول پرلانیکیلئیکوششیں جاری ہیں۔\nتفصیلات کے مطابق پاک بھارت کشیدگی کے بعد پاکستان کافلائٹ آپریشن معمول پرآگیا، ایئرپورٹ ذرائع نے بتایا کہ سعودی عرب سمیت 15ممالک نیپاکستان کیلئیپروازیں شروع کردیں۔\nاس کے علاوہ سعودی ایئر لائن نے آج لاہور اور اسلام آباد کیلئے بھی پروازیں شروع کیں، جس کے بعد 3 بڑے ایئرپورٹس سے ملکی اورغیرملکی پروازوں کی منسوخی 15رہ گئی ہے۔\nایئرپورٹ ذرائع کا کہنا تھا کہ پاکستان سے حج پروازوں کو معمول پر لانے کیلئے کوششیں جاری ہیں۔\nفلائٹ شیڈول کے مطابق آج سیالکوٹ، پشاور، کوئٹہ، فیصل آباد اور ملتان سے کوئی پرواز منسوخ نہیں کی گئی جبکہ بحرین، دوحہ، سیالکوٹ اور مدینہ سے اسلام آباد جانے والی قومی فضائی پروازوں کو لاہور منتقل کر دیا گیا ہے۔\nگذشتہ روز پاک بھارت جنگ بندی کے باوجود پاکستان سے سو سے زائد پروازیں منسوخ کی گئیں تھیں،کراچی ائیرپورٹ کی پینتالیس،لاہور کی اڑتیس، اسلام اباد کی چالیس، ملتان کی دس، پشاور کی گیارہ اور سیالکوٹ کی چھ پروازیں آپریشنل وجوہات کی بنا پرمنسوخ کی گئیں۔\nکشیدگی کے باعث سات سعودی ائیرلائن اور تین پی آئی اے کی پروازیں معطل ہوئی تھیں، وزارت مذہبی امور نے بتایا تھا کہ دوہزار دو سو نوے حاجیوں میں سے گیارہ سوحاجیوں کو پی آئی اے کی اسپیشل فلائٹس سے روانہ کرچکا ہے، باقی گیارہ سو حاجیوں کو بھی آئندہ چند روز میں بھیجا جائیگا۔",
        "published_date": "Tue, 13 May 2025 09:11:34 +0000",
        "source": "ARY Urdu"
    },
    {
        "guid": "https://urdu.arynews.tv/abrar-ul-haq-releases-song/",
        "title": "’سندور گیا تیرا بھاڑ میں‘ ابرار الحق نے پاکستان کی کامیابی پر ترانہ ریلیز کردیا",
        "link": "https://urdu.arynews.tv/abrar-ul-haq-releases-song/",
        "image_url": "https://urdu.arynews.tv/wp-content/uploads/2025/05/Abrar-Ul-Haq.jpg",
        "article": "پاکستان کے گلوکار و موسیقار ابرار الحق نے پاکستان کی کامیابی پر حب الوطنی کے جذبات سے بھرا نیا ترانہ ریلیز کردیا ہے۔\n22 اپریل کو بھارت نے پاکستان پر سری نگر کے پہلگام میں اپنے سیاحوں پر حملہ کرنے کا الزام عائد کیا، پاکستان نے فوری طور پر الزامات کو مسترد کرتے ہوئے تحقیقات کی پیشکش کی جسے بھارت نے نظر انداز کر دیا۔\nبعد ازاں بھارت نے پاکستان پر حملہ کیا اور بھارت نے 6 اور 7 مئی کی درمیانی شب پاکستان پر فضائی حملہ کیا جس کا پاکستان نے بروقت اور موثر جواب دیا اور رات کی تاریکی میں میزائل حملوں میں معصوم شہریوں کو نشانہ بنانے والے بھارت کے 5 جنگی طیارے پاک فضائیہ نے مار گرائے، جن میں جدید طرز کے تین فرانسیسی جنگی طیارے رافیل بھی شامل ہیں۔\nلیکن جنگی جنون میں مبتلا بھارت پھر بھی نہ رکا اور اس نے پاکستان کے بڑے شہروں پر ڈرون حملہ کیا جسے پاکستان کی افواج نے نہ صرف ناکارہ کیا بلکہ اس سے جواب میں بھارت کے خلاف آپریشن کیا جس میں پاکستان کو کامیابی ملی۔\nپاکستان کے مسلح افواج کے کامیاب آپریشنز کو دنیا بھر نے سراہا جبکہ پاکستانی بھی اپنی فوج کو خراج تحسین پیش کر رہی ہیں تاہم اب ابرار الحق نے بھی اپنے منفرد انداز میں وطن سے محبت کا اظہار کیا ہے۔\nابرار الحق بھارتی جارحیت اور ’آپریشن سندور‘ کو نشانہ بناتے ‘ ہم سچے پاکستانی’ کے عنوان سے ترانہ جاری کیا جس کے بول ’شیروں کی ایک ہی دھاڑ میں، سندور گیا تیرا بھاڑ میں‘ کو کافی پسند کیا جا رہا ہے ۔\nگلوکار ابرار الحق نے اپنے یوٹیوب چینل پر ترانے کی آڈیو جاری کی ہے، تاہم فوری طور پر گانے کی ویڈیو جاری نہیں کی گئی، انہوں نے یہ ترانہ 12 مئی کو اپنے یوٹیوب پر جاری کیا ہے۔\nتاہم گلوکار نے یہ واضح نہیں کیا کہ ان کی جانب سے گائے گئے ترانے کے بول کس نے لکھے اور اس کی موسیقی کس نے ترتیب دی۔",
        "published_date": "Tue, 13 May 2025 09:02:45 +0000",
        "source": "ARY Urdu"
    },
    {
        "guid": "https://urdu.arynews.tv/indian-army-drone-missing-in-meerut/",
        "title": "بھارتی فوج کا ڈرون لاپتہ، اب پولیس کرے گی تلاش",
        "link": "https://urdu.arynews.tv/indian-army-drone-missing-in-meerut/",
        "image_url": "https://urdu.arynews.tv/wp-content/uploads/2020/11/Taxi.jpg",
        "article": "میرٹھ: اترپردیش میں ٹریننگ کے دوران بھارتی فوج کا ایک ڈرون پراسرار حالات میں لاپتہ ہوگیا۔\nبھارتی میڈیا رپورٹ کے مطابق پیر کی شام میرٹھ فوج کینٹ کے علاقے میں نگرانی اور تربیتی مقاصد کے لیے ڈرون کا تجربہ کر رہی تھی کہ اسی دوران ڈرون آسمان میں کہیں غائب ہو گیا۔\nبھارتی میڈیا کا کہنا ہے کہ ڈرون کا مانیٹر سے رابطہ اچانک منقطع ہونے کے بعد بھارتی فوجی حکام نے اسے ٹریس کرنے کی کوشش کی لیکن انہیں کوئی کامیابی نہیں مل سکی۔\nبھارتی میڈیا کا کہنا ہے کہ بھارتی حوالدار میجر ٹیکنیشن نے ڈرون کی گمشدگی کی رپورٹ پولیس اسٹیشن میں جمع کروادی ہے، میجر ٹیکنیشن نے بھارتی پولیس کو بتایا کہ ڈرون کو کافی دیر تک تلاش کیا گیا لیکن وہ نہیں ملا۔\nریلوے روڈ پولیس اسٹیشن کے قریب واقع 622 ای ایم ای بٹالین کے حوالدار میجر ٹیکنیشن دیپک رائے نے ڈرون کی گمشدگی کی رپورٹ درج کرائی اور بتایا کہ سٹی ریلوے اسٹیشن کے قریب ڈرون کا تجربہ کیا جا رہا تھا۔\nدوسری جانب ایس پی سٹی آیوش وکرم سنگھ نے کہا کہ ڈرون غائب ہونے کی رپورٹ درج کر لی گئی ہے اور اس کی تلاش کے لیے پولیس ٹیم کو تعینات کر دیا گیا ہے۔",
        "published_date": "Tue, 13 May 2025 08:31:41 +0000",
        "source": "ARY Urdu"
    },
    {
        "guid": "https://urdu.arynews.tv/taekwondo-karachi-vocational-training-center/",
        "title": "اسپیشل طلبہ نے جاپان اور ملائیشیا میں تائیکوانڈو میں نام روشن کر لیا",
        "link": "https://urdu.arynews.tv/taekwondo-karachi-vocational-training-center/",
        "image_url": "https://urdu.arynews.tv/wp-content/uploads/2025/05/taikuando.jpg",
        "article": "کراچی: شہر قائد کے اسپیشل طلبہ نے جاپان اور ملائیشیا میں تائیکوانڈو میں نام روشن کر لیا ہے۔\nتفصیلات کے مطابق کراچی ووکیشنل ٹریننگ سینٹر کے 8 اسپیشل طلبہ نے جاپان اور ملائیشیا میں ہونے والی تائیکوانڈو چیمپئن شپ میں نمایاں کامیابی حاصل کی ہے۔\nووکیشنل ٹریننگ سینٹر کے ڈائریکٹر عامر شہاب اور جنرل سیکریٹری ڈاکٹر فرحان عیسیٰ نے پریس کانفرنس میں بتایا کہ اسپیشل طلبہ نے جاپان میں واٹا اوپن تائیکوانڈو چیمپئن شپ میں 6 اور 2 سلور میڈل اپنے نام کیے، جب کہ ملائیشیا تائیکوانڈو ٹیسٹ میچ میں 7 گولڈ میڈل اسپیشل طلبہ نے پاکستان کو جتوائے۔\n\n’کے وی ٹی سی‘ کے جوائنٹ سیکریٹری ڈاکٹر فرحان عیسیٰ نے کہا ’’کھیل میں اسپانسرز شپ ضروری ہے، کرکٹ میں اسپانسر شپ نے کرکٹ کو تباہ کیا ہے، مگر دیگر کھیلوں میں اگر اس طرح اسپانسر شپ ملنے لگے تو ہر کھیل میں ہم آگے ہوں گے۔‘‘ ان کا کہنا تھا کہ کے وی ٹی سی ان اسپیشل طلبہ کو ہر طرح سے تعاون کر رہا ہے۔\n\nتائیکوانڈو استاد نجم نے کہا یہ بچے فرشتوں کی طرح ہیں ان کے ساتھ کام کرنے میں بہت مزہ آتا ہے۔ وکیشنل ٹرینگ سینٹر کے ڈائریکٹر کی عامر شہاب نے کہا ’’لوگوں کی سپورٹ کی وجہ سے یہ کامیابی ملی ہے، ان بچوں پر ہم نے دو سال کی محنت کی تھی جس کا نتیجہ اچھا رہا۔‘‘\n\nانھوں نے بتایا کہ کے وی ٹی سے کے طلبہ نے 50 ممالک کے درمیان مقابلہ کیا، 7 ہزار طلبہ میں سے 8 طلبہ نے پاکستان کو میڈلز جتوایا، اور 50 ممالک میں پاکستان کا جھنڈا سب سے اوپر تھا۔\nعامر شہاب کا کہنا تھا کہ ان اسپیشل طلبہ کے والدین نے بھروسہ کیا اور انھیں ہمارے ساتھ بھجا، جب ہم جیت کر وطن واپس پہنچے تو ان کے والدین نے ہمارا استقبال کیا۔",
        "published_date": "Tue, 13 May 2025 08:30:53 +0000",
        "source": "ARY Urdu"
    },
    {
        "guid": "47ca51469349aa5909d0c3872a55034c",
        "title": "امریکا میں ادویات کی قیمتوں میں کمی: ٹرمپ نے اہم حکم نامے پر دستخط کر دیے",
        "link": "https://www.express.pk/story/2761267/america-me-medician-ki-prices-me-kami-trump-ne-order-sign-kardye-2761267/",
        "image_url": "https://img.express.pk/logo/expresslogo.webp",
        "article": "واشنگٹن : امریکی صدر ڈونلڈ ٹرمپ نے ملک بھر میں ادویات کی قیمتوں میں نمایاں کمی کے لیے ایک اہم ایگزیکٹو آرڈر پر دستخط کر دیے۔\nغیر ملکی میڈیا رپورٹس کے مطابق اس اقدام کا مقصد یہ ہے کہ امریکی عوام کو مہنگی ادویات سے نجات دلائی جائے اور قیمتیں بین الاقوامی سطح پر دیگر ممالک کے برابر لائی جائیں۔\nصدر ٹرمپ کا کہنا تھا کہ اگر ادویہ ساز کمپنیاں قیمتوں میں کمی پر آمادہ نہ ہوئیں تو ان پر اضافی ٹیرف عائد کیے جائیں گے۔\nانہوں نے کہا:\"امریکا میں دوا کی قیمتیں کئی ترقی پذیر ممالک کے مقابلے میں تین گنا زیادہ ہیں، ہم ان میں 59 سے 90 فیصد تک کمی لانا چاہتے ہیں۔\"\nیہ اقدام ٹرمپ حکومت کی اس کوشش کا حصہ ہے جس کا مقصد ہیلتھ کیئر سسٹم میں اصلاحات اور عام آدمی کی دسترس میں ادویات کی فراہمی کو ممکن بنانا ہے۔",
        "published_date": "Tue, 13 May 25 09:16:49 +0000",
        "source": "Express Urdu"
    },
    {
        "guid": "b0679103039202708d57cbd8e980f6bc",
        "title": "50، 50 لاکھ تنخواہ وصول کرنیوالے مینٹورز فارغ",
        "link": "https://www.express.pk/story/2761266/mentors-who-received-salaries-of-50-50-lakhs-were-dismissed-2761266/",
        "image_url": "https://img.express.pk/logo/expresslogo.webp",
        "article": "پاکستان کرکٹ بورڈ (پی سی بی) نے قومی ٹیم کے 5 سابق کھلاڑیوں اور ٹیموں کے مینٹورز کو فارغ کرنے کا فیصلہ کرلیا۔\nذرائع کے مطابق ڈومیسٹک کرکٹ میں ٹیموں کیلئے مینٹورز کی نمائندگی کرنیوالے شعیب ملک، سرفراز احمد، مصباح الحق، وقار یونس اور ثقلین مشتاق کو کارکردگی کا جائزہ لینے بعد گھر بھیجنے کا فیصلہ کیا۔\nذرائع کا کہنا ہے کہ سابق کپتان سرفراز احمد اور مصباح الحق کو پاکستان کرکٹ بورڈ (پی سی بی) میں اہم ذمہ داریاں سونپے جانے کا امکان ہے۔\nمزید پڑھیں: چیمپئینز کپ کا مستقبل خطرے میں! لاکھوں روپے لینے والے مینٹورز کا کیا ہوگا؟\nتاہم دونوں سابق کپتانوں کو کیا عہدے دیے جائیں گے، اس حوالے سے کوئی اعلان سامنے نہیں آیا ہے۔",
        "published_date": "Tue, 13 May 25 09:15:57 +0000",
        "source": "Express Urdu"
    },
    {
        "guid": "2733e99037b8b51a3590c00700098b56",
        "title": "قومی اسمبلی سے گھرکی ادارہ برائے سائنس و ٹیکنالوجی بل 2024 کثرتِ رائے سے منظور",
        "link": "https://www.express.pk/story/2761262/national-assembly-se-ghurki-idara-bray-science-and-technology-bill-manzoor-2761262/",
        "image_url": "https://img.express.pk/logo/expresslogo.webp",
        "article": "قومی اسمبلی نے گھرکی ادارہ برائے سائنس و ٹیکنالوجی بل 2024 کی کثرتِ رائے سے منظوری دے دی۔\nجے یو آئی کی رکن عالیہ کامران کی بل میں پیش کی گئی ترامیم مسترد کر دی گئیں۔\nعلالیہ کامران نے کہا کہ فیڈرل لیجسلیٹو لسٹ میں محکمہ تعلیم نہیں ہے، یہ بل منظور کیا گیا تو 18ویں آئینی ترمیم کی مخالفت ہوگی اور یہ کیسے ہو سکتا ہے کہ مین کیمپس تو لاہور میں ہوگا مگر سب کیمپس اسلام آباد میں ہوگا۔\nبل کی محرک ثمینہ خالد گھرکی نے کہا کہ اس بل پر چھ ماہ مشاورت ہوئی ہے، ہمارے گھرکی اسپتال کے ساتھ یونیورسٹی بننے کا فائدہ ہوگا۔\nپی پی پی آغا رفیع اللہ نے کہا کہ میں پہلے ہی قانون پیش کر چکا ہوں کہ ہر یونیورسٹی میں 25فیصد کوٹہ مستحق طلبا و طالبات مختص کیا جائے، تمام تعلیمی اداروں میں 25 فیصد طلبا کا کوٹہ مختص ہونا چاہیے۔\nثمینہ خالد گھرکی نے کہا کہ ہم 25فیصد مستحق کوٹہ رکھنے کی حمائت کرتے ہیں، جس پر آغا رفیع اللہ کی ترمیم منظور کر لی گئی۔\nبین الاقوامی امتحانات بورڈ بل\nبین الاقوامی امتحانات بورڈ بل 2024 قائمہ کمیٹی کی رپورٹ کی صورت میں پیش کرنے کی تحریک پیش کی گئی جس پر حکومت نے بل کی حمایت کر دی۔\nبین الاقوامی امتحانات بورڈ بل 2024 رانا قاسم نون نے پیش کیا جس کی شق وار منظوری لی گئی۔ بین الاقوامی امتحانات بل بورڈ بھی قومی اسمبلی سے منظور کر لیا گیا۔",
        "published_date": "Tue, 13 May 25 08:38:20 +0000",
        "source": "Express Urdu"
    },
    {
        "guid": "a13d578ab9c0000432c54c53c52704c7",
        "title": "حوالدار محمد نوید شہید فیصل آباد میں مکمل فوجی اعزاز کے ساتھ سپردخاک",
        "link": "https://www.express.pk/story/2761260/havaldar-muhammad-naveed-martyred-laid-to-rest-with-full-military-honors-in-faisalabad-2761260/",
        "image_url": "https://img.express.pk/logo/expresslogo.webp",
        "article": "فیصل آباد سے تعلق رکھنے والے پاک فوج کے بہادر سپوت حوالدار محمد نوید شہید کو فیصل آباد میں مکمل فوجی اعزاز کے ساتھ سپردخاک کردیا گیا۔\nشہید حوالدار محمد نوید معرکہ حق  کے دوران شہادت کے عظیم رتبے پر فائز ہوئے، انکی نماز جنازہ و تدفین فیصل آباد میں ادا کی گئی جس میں جنرل آفیسر کمانڈنگ سرگودھا سمیت پاک فوج کے سینئر افسران و جوانوں، شہید کے عزیزو اقارب اور عمائدین علاقہ کی بڑی تعداد نے شرکت کی۔\nشہید کی نماز جنازہ میں شرکت کرنے والوں نے  حوالدار محمد نوید شہید کو خراجِ تحسین بھی پیش کیا، جنرل آفیسر کمانڈنگ نے  حوالدار محمد نوید شہید کے لواحقین سے اظہارِ تعزیت کیا اور شہید کی بہادری کو سراہا۔\nاس موقع پر شہید کے لواحقین کا کہنا تھا کہ وطن کی حرمت پر 1 تو کیا اگر 10 بیٹے بھی ہوں تو وہ بھی قربان کر دیتے۔ ہماری افواج دشمن کے خلاف سیسہ پلائی دیوار کی طرح کھڑی ہیں، عوام اور افواج پاکستان ساتھ ساتھ ہیں۔",
        "published_date": "Tue, 13 May 25 08:22:25 +0000",
        "source": "Express Urdu"
    },
    {
        "guid": "c5721b2a06a9e1216752cb14b8c46c13",
        "title": "دفاعی ضروریات پوری کرنے کیلئے تمام اقدامات کیے جائیں گے، وزیر خزانہ",
        "link": "https://www.express.pk/story/2761259/all-steps-will-be-taken-to-meet-defense-needs-says-finance-minister-2761259/",
        "image_url": "https://img.express.pk/logo/expresslogo.webp",
        "article": "وفاقی وزیرخزانہ و محصولات سینیٹر محمد اورنگزیب نے کہا ہے کہ بھارت کے ساتھ حالیہ کشیدگی کا پاکستان کی معیشت پر بڑا اثر نہیں پڑے گا اور دفاعی ضروریات پوری کرنے کیلئے تمام ضروری اقدامات کیے جائیں گے۔\nبرطانوی خبرایجنسی سے گفتگو میں وزیرخزانہ نے کہا کہ پانی کو ہتھیار کے طور پر استعمال نہیں کرنا چاہیئے، بھارت کویکطرفہ معطل سندھ طاس معاہدہ بحال کرنا ہوگا، دریائے سندھ ہماری ریڑھ کی ہڈی ہے۔\nبعد ازاں انہوں نے معروف صنعت کاروں اور برآمدکنندگان کے وفد نے سے ملاقات میں کی، یہ ملاقات حکومت کے نجی شعبے اور صنعتی برادری سے جاری مشاورتی عمل کا حصہ تھی۔\nاس موقع پعر گفتگو کے دوران وزیر خزانہ نے اس بات پر زور دیا کہ برآمدات پر مبنی ترقی نہ صرف ایک ترجیح ہے بلکہ پاکستان کی معاشی استحکام اور پائیداری کے لیے واحد قابل عمل راستہ ہے۔\nانہوں نے کہا کہ معیشت کے ہر شعبے کو اپنا کردار ادا کرنا ہوگا۔ انہوں نے اس بات پر زور دیا کہ پیداوار میں اضافہ اور عالمی منڈیوں کی جانب رجحان اپنانا ناگزیر ہے تاکہ پاکستان بار بار کے معاشی بحرانوں سے نکل کر پچیسویں آئی ایم ایف پروگرام سے بچ سکے۔\nانہوں نے اس بات کا اعادہ کیا کہ موجودہ تحفظاتی نظام کو ختم کرنا ہوگا تاکہ مسابقت پر مبنی مارکیٹ کو فروغ دیا جا سکے۔\nانہوں نے کہا کہ غیر ضروری تحفظ کے دور کا خاتمہ ضروری ہے۔انہوں نے بتایا کہ وزیرِ اعظم ذاتی طور پر ان پالیسی اصلاحات کی نگرانی کر رہے ہیں۔\nوزیر خزانہ نے مزید کہا کہ مالیاتی اخراجات کی بلند شرح، مہنگی توانائی، اور پیچیدہ ٹیکس نظام جیسے ڈھانچہ جاتی مسائل کو حل کرنا ضروری ہے تاکہ مقامی صنعت مسابقت کے قابل ہو سکے اور ملک کو پیداواری اور برآمدات پر مبنی ترقی کی راہ پر ڈالا جا سکے۔\nانہوں نے کہا کہ آئندہ وفاقی بجٹ کو ایک حکمت عملی پر مبنی دستاویز کے طور پر تیار کیا جا رہا ہے تاکہ مالی ترجیحات کو پائیدار اور برآمدات پر مبنی ترقی کے وسیع تر مقصد سے ہم آہنگ کیا جا سکے۔\nملاقات میں حکومت کے ٹیرف میں اصلاحات کے پروگرام پر بھی بات چیت ہوئی، جس کا مقصد ان رکاوٹوں کو دور کرنا ہے جو کاروباری سرگرمیوں میں مشکلات پیدا کرتی ہیں۔\nدیوان نے حکومت کی کوششوں کو سراہا اور پالیسی میں تسلسل اور پیش بینی کو بہتر بنانے کے لیے نجی شعبے کے خیالات پیش کیے۔\nسینیٹر اورنگزیب نے یقین دلایا کہ تمام اسٹیک ہولڈرز کی تجاویز کو اصلاحات کے اگلے مرحلے میں شامل کیا جائے گا۔\nانہوں نے ایک مستحکم، پیداواری اور عالمی معیشت سے منسلک فریم ورک کی تشکیل کے لیے عوام اور نجی شعبے کے اشتراک کو ناگزیر قرار دیا۔",
        "published_date": "Tue, 13 May 25 08:17:18 +0000",
        "source": "Express Urdu"
    },
    {
        "guid": "6c783f1fc7dff57983907203df53bc3d",
        "title": "ناقص پرفارمنس کے باوجود عاقب جاوید کو \"نیا عہدہ\" مل گیا",
        "link": "https://www.express.pk/story/2761258/aqib-javed-gets-another-new-position-in-pcb-2761258/",
        "image_url": "https://img.express.pk/logo/expresslogo.webp",
        "article": "پاکستان کرکٹ بورڈ (پی سی بی) نے نئے ہیڈکوچ کے اعلان کے ساتھ عبوری کوچنگ کی ذمہ داریاں سنبھالنے والے سابق کرکٹر عاقب جاوید کو بھی نئے عہدے سے نواز دیا۔\nبورڈ کی جانب سے جاری کردہ اعلامیے کے مطابق سابق کرکٹر و عبوری ہیڈکوچ عاقب جاوید کو ڈائریکٹر ہائی پرفارمنس سینٹر تعینات کردیا گیا ہے۔\nچیئرمین پی سی بی محسن نقوی نے عاقب جاوید کو ڈائریکٹر آف ہائی پرفارمنس سینٹر تعینات کرنے پر انہیں خوش آمدید کہا۔\nمزید پڑھیں: قومی ٹیم کے نئے ہیڈکوچ کا اعلان ہوگیا\nقبل ازیں چیئرمین پی سی بی محسن نقوی نے اپنے ٹوئٹر ہینڈل پر مائیک ہیسن کو قومی کرکٹ ٹیم کے نئے ہیڈکوچ بننے پر مبارکباد پیش کی تھی۔\nمزید پڑھیں: مسلسل شکستوں نے عاقب جاوید کی رخصتی کا پروانہ بھی جاری کردیا\nواضح رہے کہ عاقب جاوید کے دور میں پاکستان ہوم گراؤنڈ پر ہونیوالی آئی سی سی چیمپئینز ٹرافی کے پہلے راؤنڈ سے باہر ہوا جبکہ دورہ نیوزی لینڈ میں انہیں بدترین شکست ہوئی، 7 میچز کے ٹور میں قومی ٹیم محض ایک فتح حاصل کرسکی تھی۔",
        "published_date": "Tue, 13 May 25 08:12:37 +0000",
        "source": "Express Urdu"
    },
    {
        "guid": "b93f0856e4cdb0fd7d93fbb9cd4cfe5b",
        "title": "شیروں کی ایک ہی دھاڑ میں سندور گیا تیرا بھاڑ میں، ابرار الحق کا افواج پاکستان کی نام نیا نغمہ ریلیز",
        "link": "https://www.express.pk/story/2761257/in-a-single-roar-of-lions-sindoor-has-gone-to-your-hell-abrar-ul-haq-releases-a-new-anthem-in-the-name-of-the-pakistani-army-2761257/",
        "image_url": "https://img.express.pk/logo/expresslogo.webp",
        "article": "پاکستان کے عالمی شہریت یافتہ گلوکار ابرار الحق نے اپنے نئے ملی نغمے کو افواج پاکستان کی بھارت کیخلاف کامیابی کے نام کردیا۔\n22 اپریل سے 9 مئی تک بھارت کی جانب سے لگائے گئے پہلگام واقعے کے الزامات اور جنگی جنون کو خاک میں ملانے پر پاک افواج کو قوم اور تمام فنکاروں کی جانب سے خوب سراہتے ہوئے خراج تحسین پیش کیا جارہا ہے۔\nایسے میں معروف گلوکار ابرار الحق نے بھی ایک نیا ملی نغمہ جاری کیا ہے جس میں انہوں نے افواج پاکستان کی بہادری اور کارکردگی کو خراجِ تحسین پیش کیا ہے۔\nابرار الحق کے اس نغمے میں نہ صرف پاکستانی فوج کی کامیابی کو سراہا گیا ہے بلکہ قوم کے بلند حوصلے اور جذبے کو بھی اجاگر کیا گیا ہے۔ نغمے میں جوش و ولولے کا رنگ نمایاں ہے جس میں بھارت پر شدید تنقید کی گئی ہے یہ نغمہ عوام میں تیزی سے مقبول ہو رہا ہے۔\nاس نغمے کی شروعات ’شیروں کی ایک ہی دھاڑ میں سندور گیا تیرا بھاڑ میں‘ سے ہوتی ہے جس کو صارفین کی جانب سے بھارت کو ان کے آپریشن سندور پر ایک دم درست جواب قرار دیا جارہا ہے۔\nسوشل میڈیا کے مختلف پلیٹ فارمز پر اس نغمے کو شیئر کیا جا رہا ہے جس کو صارفین بےحد پسند کر رہے ہیں اور افواج پاکستان کی بہادری دنیا کیلئے مثال قرار دے رہے ہیں۔",
        "published_date": "Tue, 13 May 25 08:04:55 +0000",
        "source": "Express Urdu"
    },
    {
        "guid": "6c477a704e5aa6bb03d2ea2ec750b974",
        "title": "لاہور: گھریلو ناچاقی پر شوہر نے بیوی کو گولیاں مار کر خودکشی کرلی",
        "link": "https://www.express.pk/story/2761256/man-kills-himself-after-shooting-wife-in-lahore-2761256/",
        "image_url": "https://img.express.pk/logo/expresslogo.webp",
        "article": "لاہور کے علاقے سندر میں گھریلو ناچاقی پر شوہر نے بیوی کو گولیاں مار کر خودکشی کرلی۔\nپولیس کے مطابق عثمان نامی شخص نے ایک سال قبل ایشاء نامی خاتون سے شادی کی تھی۔ عثمان نے پہلے ایشاء پر چار گولیاں چلائیں جس سے وہ شدید زخمی ہوگئی، بعد ازاں اس نے خود کو بھی گولی مار لی۔\nفائرنگ اور چیخ و پکار کی آواز سن کر محلہ داروں نے فوری طور پر پولیس کو اطلاع دی۔ اطلاع ملنے پر ایس ایچ او سندر اسد اقبال، انچارج انویسٹی گیشن انسپکٹر پاشا عمران اور پولیس کی نفری موقع پر پہنچ گئی۔\nپولیس کے مطابق عثمان موقع پر ہی جاں بحق ہوگیا جبکہ ایشاء کو شدید زخمی حالت میں اسپتال منتقل کیا گیا، جہاں اس کی حالت تشویشناک بتائی جا رہی ہے کیونکہ زیادہ خون بہہ چکا ہے۔\nایس ایچ او اسد اقبال کے مطابق جائے وقوعہ سے عثمان کا لائسنس یافتہ پستول برآمد کر لیا گیا ہے اور واقعے کی قانونی کارروائی کے بعد مزید تفتیش جاری ہے۔",
        "published_date": "Tue, 13 May 25 08:04:13 +0000",
        "source": "Express Urdu"
    },
    {
        "guid": "f4a7f7f593d8797e8c8185e5458e33c0",
        "title": "معرکہ حق میں افواج پاکستان نے بھارت کی عددی برتری کے غرور کو خاک میں ملا دیا، وزیراعظم",
        "link": "https://www.express.pk/story/2761255/marka-haq-m-army-ne-india-ki-adadi-bartari-ke-garor-ko-khak-m-mila-dia-pm-shehbaz-2761255/",
        "image_url": "https://img.express.pk/logo/expresslogo.webp",
        "article": "وزیرِ اعظم محمد شہباز شریف کا کہنا ہے کہ معرکہ حق میں افواج پاکستان نے بھارت کی عددی برتری کی خوش فہمی اور غرور کو خاک میں ملا دیا۔\nوزیرِ اعظم نے معرکہ حق کے شہداء کو خراج عقیدت اور ملک کی خاطر اپنی جانوں کا نذرانہ پیش کرنے والوں کے اہل خانہ کو خراج تحسین پیش کیا۔ انہوں نے ارض وطن کے تحفظ کے دوران پاک فضائیہ کے 5 اور پاک فوج کے 6 افسران و جوانوں کی شہادت پر انہیں نذرانہ عقیدت پیش کیا۔\nشہباز شریف نے کہا کہ ہم نے نہ صرف ملک کا بھرپور دفاع کیا بلکہ پاکستان کی سالمیت اور خودمختاری پر کوئی آنچ نہیں آنے دی۔ افواج پاکستان کے بہادر افسران و جوانوں نے وطن کی حفاظت کا اپنی قوم سے کیا ہوا عہد پورا کیا۔\nانہوں نے کہا کہ مجھ سمیت پوری قوم کو اپنے شہداء اور ان کے اہل خانہ پر فخر ہے، اپنے بہادر سپوتوں کی قربانیوں کو قوم کبھی فراموش نہیں کرے گی۔\nوزیراعظم نے کہا کہ آپریشن بنیان المرصوص نے بھارت کو بھرپور جواب دیا اور بھارت کو واضح کر دیا کہ اسے خطے میں موجود دوسرے ممالک کی سالمیت اور خودمختاری کا احترام کرنا ہوگا۔ ہم پر امن قوم ہیں، مگر کسی بھی جارحیت کا جواب دینا جانتے ہیں اور آپریشن بنیان المرصوص اس کا واضح ثبوت ہے۔\nوزیرِ اعظم نے بھارتی جارحیت کے نتیجے میں 15 کم سن بچوں اور 7 خواتین سمیت 40 معصوم لوگوں کی شہادت پر گہرے دکھ اور رنج کا اظہار کیا۔\nانہوں نے کہا کہ ہم شہدائے وطن کو نہ بھولے ہیں نہ بھولیں گے اور انکے اہل خانہ کو تنہا نہیں چھوڑیں گے، شہداء پیکیج کا اعلان کیا جا چکا، شہداء کے اہل خانہ کی کفالت کی ذمہ داری ریاست بھرپور طریقے سے انجام دے گی۔\nوزیرِ اعظم نے شہداء کی بلندی درجات اور ان کے اہل خانہ کے لیے صبر کی دعا کی جبکہ معرکہ حق میں زخمیوں کی جلد صحت یابی کی دعا بھی کی۔\nصدر آصف علی زرداری نے پاکستان پر بلااشتعال بھارتی حملوں کے نتیجے میں شہید ہونے والوں کو خراجِ عقیدت پیش کیا۔\nآصف علی زرداری نے کہا کہ ملکی سلامتی کی خاطر جان کا نذرانہ پیش کرنے پر پوری قوم پاک فوج اور پاک فضائیہ کے بہادر سپوتوں کو سلام پیش کرتی ہے، ہمیں اپنے شہداء کی قربانیوں پر فخر ہے۔\nصدر مملکت نے کہا کہ پاکستانی قوم اور مسلح افواج بھارتی جارحیت کے خلاف سیسہ پلائی دیوار کی طرح کھڑے رہیں، ہماری بہادر افواج نے قوم اور ملکی سالمیت کا کامیابی سے دفاع کیا۔ آپریشن بنیان مرصوص سے ہماری بہادر افواج نے دشمن کا غرور خاک میں ملا دیا۔\nآصف علی زرداری نے کہا کہ بھارتی صریح جارحیت نے پوری پاکستانی قوم کو مزید متحد اور مضبوط کر دیا، پاکستانی قوم اور اسکی بہادر افواج کسی بھی جارحیت کا جواب دینے کے لیے ہر وقت تیار ہیں، ملکی سلامتی و خودمختاری پر ہونے والے ہر حملے کا منہ توڑ جواب دیں گے۔\nصدر مملکت نے بھارتی حملوں کے دوران بچوں اور خواتین سمیت قیمتی جانی نقصان پر گہرے دکھ اور رنج کا اظہار کیا۔ انہوں نے شہدا کے لواحقین کے ساتھ اظہار تعزیت اور صبر جمیل کی دعا کی جبکہ زخمیوں کے لیے بھی جلد صحتیابی کی دعا کی۔",
        "published_date": "Tue, 13 May 25 07:57:59 +0000",
        "source": "Express Urdu"
    },
    {
        "guid": "19c3ceddd0382d91aa211ac14f5fb7b9",
        "title": "مودی کے دن گنے جاچکے اس کیخلاف بھارتی پارلیمنٹ کے اندر، باہر  تنقید کا سیلاب آیا ہوا ہے، خواجہ آصف",
        "link": "https://www.express.pk/story/2761254/terrorism-kashmir-and-water-will-be-discussed-during-talks-with-india-says-defense-minister-2761254/",
        "image_url": "https://img.express.pk/logo/expresslogo.webp",
        "article": "وزیر دفاع خواجہ آصف نے کہا ہے کہ بھارتی وزیر اعظم مودی کے خلاف پارلیمنٹ کے اندر اور باہر  تنقید کا سیلاب آیا ہوا ہے، مودی کے دن گن جاچکے ہیں، فیصلہ بھارتی عوام کریں گے۔\nان کا کہنا تھا کہ  کشمیراور دہشتگردی پر بات ہوگی،  بھارت سے مذاکرات کے ایجنڈے میں 3 چیزیں ہیں، دہشتگردی ایجنڈے کا ایک حصہ ہے۔\nخواجہ آصف نے کہا کہ دنیا اب خود فیصلہ کرے، پاکستان 25 سال سے دہشتگردی کا نشانہ بنا ہے، الزام بھی ہمارے اوپر لگایا جارہا ہے۔\nوزیر دفاع نے کہا کہ وزیر اعظم نے خود پیش کش کی تھی کہ دہشتگردی کے واقعے کی تحقیقات کی جائیں، پاکستان کی دہشتگردی کے خلاف جنگ کو تسلیم کیا جائے، اس نے بڑا نقصان اٹھایا، پوری دنیا سے زیادہ نقصان پاکستان نے اٹھایا۔\nخواجہ آصف نے کہا کہ دوسرا ایجنٍڈا مسئکہ کشمیر ہے اس  پر بھی بات ہونی چائیے، تیسرا پانی کے مسئلہ پر بات کی جائے گی، پانی نے معاملے کو متنازع بنانے کی کوشش کی گئی، سندھ طاس معاہدے کو چھیڑا نہیں جاسکتا۔\nانہوں نے کہا کہ جب مزاکرات کی کوششں شروع ہو تو معاہدے کی شقوں کے مطابق دیکھنا چائیے، بھارت خود کئی سال سے دہشتگردی کرا رہا ہے،  بھارت انٹر نیشنل دہشتگرد ہے،  ہم گزشتہ 25 سے بھارت کے خلاف مشرقی اور مغربی محاز پر لڑ رہے ہیں۔\nان کا کہنا تھا کہ بھارت کے دہشتگردی کے ثبوت کینیڈا اور امریکا مں بھی موجود ہیں،  یہ دہشگردی کے ثبوت مذاکرات میں سامنے آنے چائییں۔\nخواجہ آصف نے کہا کہ مودی کے خلاف پارلیمنٹ کے اندر اور باہر  تنقید کا سیلاب آیا ہوا ہے،  مودی نے اپنے خطاب میں چیزوں کو سمیٹ نے کی کوشش کی ہے، چیزیں اتنی بکھر چکی ہیں کہ مودی سمیٹ نہیں سکے گا، مودی کے دن گن جاچکے ہیں، فیصلہ بھارتی عوام کریں گے۔",
        "published_date": "Tue, 13 May 25 07:57:49 +0000",
        "source": "Express Urdu"
    },
    {
        "guid": "4b90e8509f59afbf04acffb4680a3ea7",
        "title": "پاک بھارت کشیدگی کے بعد پاکستان کا فلائٹ آپریشن معمول پر آگیا",
        "link": "https://www.express.pk/story/2761253/after-tension-with-india-pakistan-resumes-normal-flight-operations-2761253/",
        "image_url": "https://img.express.pk/logo/expresslogo.webp",
        "article": "پاک بھارت کشیدگی کے بعد پاکستان کا فلائٹ آپریشن معمول پر آگیا۔\nایوی ایشن ذرائع کے مطابق سعودی عرب سمیت 15 ممالک نے پاکستان کے مختلف ایئر پورٹس کیلئے پروازیں شروع کر دیں، حج فلائٹ آپریشن بھی تیزی سے تکمیل کی جانب گامزن ہے۔\nسعودی ائیر لائن نے آج لاہور اور اسلام آباد کیلئے بھی پروازیں شروع کردیں، جدہ سے لاہور، اسلام آباد کی سعودی ایئر کی پروازیں آپریٹ کی جا رہی ہیں۔\nپاکستان سے حج پروازوں کو معمول پر لانے کیلئے کوششیں جاری ہیں، سیالکوٹ پشاور کوئٹہ فیصل آباد اور ملتان سے آج کوئی پرواز منسوخ نہیں کی گئی۔\nبحرین، دوحا، سیالکوٹ اور مدینہ آسلام اباد کی قومی ایئر لائن کی پروازیں لاہور منتقل کی گئی ہیں۔",
        "published_date": "Tue, 13 May 25 07:53:45 +0000",
        "source": "Express Urdu"
    },
    {
        "guid": "9ebe23f1047aa0cc12cb0d9597b52f45",
        "title": "ٹرمپ پہلے انٹرنیشنل دورے پر سعودی عرب پہنچ گئے، ایران اور غزہ پر اہم فیصلے متوقع",
        "link": "https://www.express.pk/story/2761252/trump-first-internationa-visit-par-saudiarabia-pohnch-gaye-2761252/",
        "image_url": "https://img.express.pk/logo/expresslogo.webp",
        "article": "ریاض : امریکی صدر ڈونلڈ ٹرمپ مشرق وسطیٰ کے اپنے 4 روزہ اہم دورے کے آغاز پر سعودی عرب کے دارالحکومت ریاض پہنچ گئے، جہاں ان کا پرتپاک استقبال سعودی ولی عہد محمد بن سلمان نے کیا۔\nریاض پہنچنے پر صدر ٹرمپ کو روایتی عربی قہوہ پیش کیا گیا اور ان کی محمد بن سلمان سے بند کمرہ ملاقات بھی ہوئی، جس میں خطے کی موجودہ صورتحال پر تبادلہ خیال ہوا۔\nواشنگٹن پوسٹ کے مطابق یہ ٹرمپ کا وائٹ ہاؤس واپسی کے بعد پہلا بڑا بین الاقوامی دورہ ہے۔ وہ اس دورے میں قطر اور متحدہ عرب امارات بھی جائیں گے۔\nیہ دورہ ایسے وقت میں ہو رہا ہے جب صدر ٹرمپ کو بعض سیکیورٹی خدشات کا سامنا ہے، خاص طور پر قطر کی جانب سے تحفے میں دیے جانے والے پرتعیش طیارے کے معاملے پر، جس کے بارے میں امریکی دفاعی ماہرین اور خفیہ ادارے سوالات اٹھا چکے ہیں۔\nیہ دورہ نہ صرف جغرافیائی سیاست میں تبدیلی لا سکتا ہے بلکہ امریکا اور خلیجی ممالک کے درمیان تجارتی تعلقات کو بھی نئی سمت دے سکتا ہے۔",
        "published_date": "Tue, 13 May 25 07:49:54 +0000",
        "source": "Express Urdu"
    },
    {
        "guid": "345175270f99873c16444451f0f538ba",
        "title": "قومی ٹیم کے نئے ہیڈکوچ کا اعلان ہوگیا",
        "link": "https://www.express.pk/story/2761250/the-new-head-coach-of-the-pakistan-team-has-been-announced-2761250/",
        "image_url": "https://img.express.pk/logo/expresslogo.webp",
        "article": "چیئرمین پاکستان کرکٹ بورڈ (پی سی بی) نے قومی کرکٹ ٹیم کیلئے نئے ہیڈکوچ کے نام کا اعلان کردیا۔ \nسماجی رابطے کی سائٹ ایکس (ٹوئٹر) پر چیئرمین پی سی بی محسن نقوی نے لکھا کہ مجھے یہ اعلان کرتے ہوئے خوشی ہورہی ہے کہ نیوزی لینڈ کے سابق کرکٹر اور معروف کوچ، مائیک ہیسن 26 مئی سے پاکستان کرکٹ ٹیم کے نئے وائٹ بال ہیڈ کوچ کے طور پر خدمات سرانجام دیں گے۔\nمحسن نقوی نے کہا کہ اسامی کے خلاف موصول ہونے والی متعدد درخواستوں کے جائزے کے بعد سابق کرکٹر مائیک ہیسن کا نام فائنل کیا ہے۔\n\nقبل ازیں خبریں سامنے آئیں تھی کہ اسلام آباد یونائیٹڈ کے موجودہ کوچ مائیک ہیسن پاکستان سپر لیگ (پی ایس ایل) کے 10ویں ایڈیشن کے اختتام پر قومی ٹیم کے ہیڈ کوچ کے عہدے پر فائز ہوجائیں گے۔\nمزید پڑھیں: پاکستان کرکٹ ٹیم کا نیا ہیڈکوچ کون ہوگا؟ نام سامنے آگیا\nگیری کرسٹن کے مستعفیٰ ہونے کے بعد عارضی کوچ کے طور پر خدمات سرانجام دینے والے عاقب جاوید کا معاہدہ بھی فروری 2025 میں ختم ہوچکا ہے، وہ معاہدہ تجدید میں دلچسپی نہیں رکھتے۔\nمائیک ہیسن کی قابلیت:\nنیوزی لینڈ سے تعلق رکھنے والے ہیسن نے انڈین پریمئیر لیگ (آئی پی ایل) کی معروف فرنچائز رائل چیلنجرز بنگلور (بنگلور) میں ڈائریکٹر آف کرکٹ کے طور پر کام کرچکے ہیں جبکہ کیوی ٹیم کی کوچنگ کے فرائض بھی نبھاچکے ہیں۔\nمزید پڑھیں: گرین شرٹس کی کوچنگ کیلئے کئی پاکستانی کھلاڑیوں کے نام سامنے آگئے\nپی ایس ایل 9 میں اسلام آباد یونائیٹڈ کی جیت میں مائیک ہیسن نے اہم کردار ادا کیا تھا، یہ انکا لیگ میں پہلا سیزن تھا۔\nقومی ٹیم کی کوچنگ کیلئے سابق لیجنڈری اسپنر سقلیین مشتاق بھی ہیڈ کوچ کے عہدے کیلئے مضبوط امیدوار تھے تاہم اب انہیں بالنگ کوچ کے طور پر قومی ٹیم کیساتھ منسلک کیا جاسکتا ہے۔",
        "published_date": "Tue, 13 May 25 07:33:48 +0000",
        "source": "Express Urdu"
    },
    {
        "guid": "b679433ee3eb4b3c7990dd2c7f5b1bea",
        "title": "بنیان مرصوص پر فلم بنانے کا عندیہ، اورنگزیب احمد کا کردار کون نبھائے گا؟ بحث چھڑگئی",
        "link": "https://www.express.pk/story/2761249/there-is-a-hint-of-making-a-film-on-operation-banyan-marsus-who-will-play-the-role-of-air-vice-marshal-aurangzeb-ahmed-debate-has-erupted-2761249/",
        "image_url": "https://img.express.pk/logo/expresslogo.webp",
        "article": "معروف پاکستانی ہدایتکار نبیل قریشی کا آپریشن بنیان مرصوص پر فلم بنانے کا عندیہ دے دیا۔ \nہدایتکار نبیل قریشی نے عندیہ دیا ہے کہ وہ پاک فضائیہ کے حالیہ دفاعی آپریشن \"بنیان مرصوص\" اور اس میں اہم کردار ادا کرنے والے ایئر وائس مارشل اورنگزیب احمد پر فلم بنانے میں دلچسپی رکھتے ہیں۔ جس کے بعد ایئر وائس مارشل اورنگزیب احمد کا کردار موضوع بحث سوشل میڈیا پر موضوع بحث بنا ہوا ہے کہ ان کا کردار کونسا پاکستانی اداکار نبھائے گا مداحوں کی جانب سے مختلف اداکاروں کے نام تجویز کیے جا رہے ہیں۔\nان اداکاروں میں فواد خان کا نام سرفہرست ہے کیونکہ وہ اورنگزیب احمد سے مشابہت رکھتے ہیں۔ ایک صارف نے فواد خان کو کردار کے لیے موزوں قرار دیا، جس پر نبیل قریشی نے دلچسپی کا اظہار کیا۔\nA post shared by Niche Lifestyle (@nichelifestyle)\n تاہم ایک اور صارف نے اس پر اعتراض کرتے ہوئے کہا کہ فواد خان کئی بھارتی فلموں میں کام کرنے کی دلچسپی دکھا کر وہاں اداکاری کر چکے ہیں اس لئے کسی ایسے پاکستانی اداکار کو موقع دینا چاہیے جس نے بھارت کیساتھ کام نہ کیا ہو۔ صارف کے اس تبصرے پر ہدایتکار نبیل قریشی نے صرف تھمبز اپ ایموجی کے ساتھ جواب دیا اور خاموشی اختیار کی۔\nیاد رہے کہ سوشل میڈیا پر ایئر وائس مارشل اورنگزیب احمد کی قائدانہ صلاحیتوں اور جرات مندانہ بریفنگ کی ویڈیوز وائرل ہو رہی ہیں جن میں بھارت کو مؤثر انداز میں جواب دیتے ہوئے دیکھا گیا۔ \nیاد رہے کہ 6 اور 7 مئی کی درمیانی شب بھارت کی جانب سے فضائی حملے کے جواب میں پاکستان نے کامیاب دفاعی کارروائی کرتے ہوئے دشمن کے پانچ جنگی طیارے مار گرائے، جن میں تین رافیل طیارے بھی شامل تھے اور پاکستان نے چند ہی گھنٹوں میں دشمن پڑوسی ملک کو گھٹنے ٹیکنے پر مجبور کر کے جنگ جیت لی۔",
        "published_date": "Tue, 13 May 25 07:29:17 +0000",
        "source": "Express Urdu"
    },
    {
        "guid": "5f954048bf895144950700262dc1def2",
        "title": "اسرائیل کا یمن کے الحدیدہ پر حملہ، تین اہم بندرگاہوں کو خالی کرنے کی وارننگ دی گئی",
        "link": "https://www.express.pk/story/2761247/israel-ka-yemen-ka-alhadida-par-attack-3importand-port-evacuated-2761247/",
        "image_url": "https://img.express.pk/logo/expresslogo.webp",
        "article": "یمن کے صوبہ الحدیدہ میں اسرائیل کی فضائی کارروائی کے بعد مشرقِ وسطیٰ میں کشیدگی میں مزید اضافہ ہو گیا ہے۔ \nحوثی حکومت کے زیرانتظام وزارت داخلہ کے مطابق اسرائیل نے بحر احمر کی تین اہم بندرگاہوں — راس عیسیٰ، الحدیدہ اور صلیف — کے شہریوں کو حملے سے قبل علاقہ خالی کرنے کی وارننگ دی تھی۔\nاسرائیل کا دعویٰ ہے کہ ان بندرگاہوں کو ایران کے حمایت یافتہ حوثی جنگجو اپنے مقاصد کے لیے استعمال کر رہے ہیں۔\nادھر حوثی ذرائع ابلاغ، خصوصاً صبا نیوز ایجنسی کے سربراہ نصرالدین عامر نے دعویٰ کیا ہے کہ اسرائیل کی جانب سے کسی قسم کا حملہ ابھی تک نہیں ہوا۔ اسرائیلی حکام نے اس معاملے پر کوئی سرکاری بیان جاری نہیں کیا۔\nیہ پیش رفت ایسے وقت پر ہوئی ہے جب حال ہی میں یمن سے داغا گیا ایک میزائل اسرائیل کے قریب پہنچنے سے قبل تباہ کر دیا گیا تھا۔ اسرائیل کی جانب سے حوثی ٹھکانوں پر جوابی حملوں کا سلسلہ گزشتہ کئی ماہ سے جاری ہے۔\nیاد رہے کہ امریکی صدر ڈونلڈ ٹرمپ نے 15 مارچ کو یمن میں حوثیوں کے خلاف فوجی کارروائی کا دوبارہ آغاز کیا تھا، لیکن بعد ازاں عمان کی ثالثی سے ایک سیزفائر معاہدہ بھی طے پایا، جس میں اسرائیل شامل نہیں تھا۔\nاگرچہ سیزفائر پر دستخط ہو چکے ہیں، حوثی ملیشیا نے اسرائیل پر ڈرون اور میزائل حملے جاری رکھے ہوئے ہیں۔ وہ کہتے ہیں کہ ان کا مقصد غزہ میں فلسطینی عوام کے ساتھ اظہارِ یکجہتی ہے۔\nٹرمپ نے چند روز قبل دعویٰ کیا تھا کہ حوثیوں نے بین الاقوامی شپنگ روٹس کو متاثر نہ کرنے پر رضامندی ظاہر کی ہے، لیکن اسرائیلی کارروائیاں اب بھی جاری ہیں۔",
        "published_date": "Tue, 13 May 25 07:20:58 +0000",
        "source": "Express Urdu"
    },
    {
        "guid": "cef7828eac576af62374bb93853f0f9e",
        "title": "خیبر پختونخوا کے بیشتر علاقوں میں بارش کا امکان",
        "link": "https://www.express.pk/story/2761246/khyebr-pakhtunkhwa-ke-baishtar-areas-m-barish-ka-imkaan-2761246/",
        "image_url": "https://img.express.pk/logo/expresslogo.webp",
        "article": "خیبر پختونخوا کے بیشتر اضلاع میں موسم جزوی ابر آلود رہنے کا امکان ہے۔\nمحکمہ موسمیات کے مطابق چترال، سوات، دیر، شانگلہ، مالاکنڈ، مانسہرہ، بٹگرام، تورغر، بٹگرام، ضلع کرم اور اورکزئی میں گرچ چمک کے ساتھ بارش کا امکان ہے۔\nایبٹ آباد، ہری پور، مہمند، باجوڑ، صوابی، چارسدہ، مردان، کوہاٹ، ہنگو، کرک، خیبر، لکی اور مردان، میں بھی  گرچ چمک کے ساتھ بارش کا امکان ہے۔\nگزشتتہ روز سیدو شریف میں 7، بالاکوٹ میں 11 اور کاکول میں ایک ملی میٹر بارش ریکارڈ کی گئی۔ پشاور میں درجہ حرارت 34 ڈگری سینٹی گریڈ ریکارڈ کیا گیا۔\nڈیرہ اسماعیل خان میں 39، بنوں میں 36، پاراچنار میں 32، چترال میں 31، دیر میں 29، کالام میں 22 اور مالم جبہ میں 23 ڈگری سینٹی گریڈ ریکارڈ کیا گیا۔",
        "published_date": "Tue, 13 May 25 07:19:02 +0000",
        "source": "Express Urdu"
    },
    {
        "guid": "e177f28a539e4afa823620fee654a79a",
        "title": "مخصوص نشستوں سے متعلق کیس: عدالت میں سیاسی باتیں نہ کریں، جج کا سنی اتحاد کونسل کے وکیل سے مکالمہ",
        "link": "https://www.express.pk/story/2761244/reserved-seats-case-dont-talk-politics-in-court-judge-tells-sunni-ittehad-council-lawyer-2761244/",
        "image_url": "https://img.express.pk/logo/expresslogo.webp",
        "article": "سپریم کورٹ نے مخصوص نشستوں کے فیصلے کیخلاف نظرثانی کیس میں سنی اتحاد کونسل کے وکیل کی جانب سے سماعت ملتوی کرنے کی استدعا منظور کرلی جب کہ جسٹس امین الدین خان نے ریمارکس دیے کہ عدالت میں کھڑے ہوکر سیاسی باتیں نہ کریں۔\nجسٹس امین الدین خان کی سربراہی میں 11 رکنی بینچ نے سماعت کی، سنی اتحاد کونسل کے وکیل فیصل صدیقی نے جواب جمع کروانے کیلئے وقت مانگ لیا۔\nجسٹس محمد علی مظہر نے کہا آپ جواب کل تک جمع کروادیں گے، وکیل نے جواب دیا دو دن کا وقت دے دیں، سوموار تک سماعت ملتوی کی جائے، آئینی بینچ پر بھی اعتراض ہے، اس پر بھی درخواست دائر کرنی ہے۔\nجسٹس امین الدین خان نے کہا تیسری سماعت پر ہی کیوں آپ کو بینچ پر اعتراض کرنے کا خیال آیا؟ وکیل نے جواب دیا پہلی سماعت پر نوٹسز ہوئے، دوسری سماعت پر جنگ لگ گئی، آج تیسری سماعت ہے۔\nجسٹس مسرت ہلالی نے کہا آپ کو علم تھا کیس چل رہا ہے، پہلے کیوں متفرق درخواست نہیں دائر کی، فیصل صدیقی نے جواب دیا ہمیں باضابطہ نوٹس ملا ہی نہیں، ہمیں ٹی وی سے عدالتی کارروائی کا علم ہوا۔\nجسٹس امین الدین خان نے کہا اگر آپ کو نوٹس نہیں ملا تو آپ نہ آتے، وکیل نے جواب دیا ہم عدالتی کارروائی کو نظرانداز نہیں کرسکتے تھے، ویسے بھی یہ سزائے موت کا کیس نہیں ہے۔\nجسٹس امین الدین خان نے کہا عدالت میں کھڑے ہوکر سیاسی باتیں نہ کریں، یہ 11 رکنی آئینی بینچ ہے، سلاٹ نکال کر کیس فکس کرنا پڑتا ہے، ججز نے اور کیسز سننے ہوتے ہیں۔\nجسٹس جمال مندوخیل نے ریمارکس دیئے میرے خیال میں سب کو شنوائی کا مناسب موقع ملنا چاہیے، اگر متفرق درخواست دائر کرنے کیلئے وقت دیا جائے تو فرق نہیں پڑے گا، کیس کی سماعت 19مئی تک ملتوی کردی گئی۔",
        "published_date": "Tue, 13 May 25 07:08:52 +0000",
        "source": "Express Urdu"
    },
    {
        "guid": "https://www.bbc.com/urdu/articles/cy0kl01jd96o#0",
        "title": "کشمیر پر ٹرمپ کی ثالثی کی پیشکش نے انڈیا کو مشکل میں ڈال دیا ہے",
        "link": "https://www.bbc.com/urdu/articles/cy0kl01jd96o",
        "image_url": "https://ichef.bbci.co.uk/news/1024/branded_urdu/b879/live/d2949880-2fc2-11f0-8ff1-59f5dcf8e9f5.jpg",
        "article": "انڈیا میں دہائیوں سے ایسا دیکھا گیا ہے وزارتِ خارجہ میں اگر کوئی ایک چیز ممنوع رہی ہے تو وہ کسی تیسرے فریق کی ثالثی  ہے، بطور خاص پاکستان کے ساتھ کشمیر کے مسئلے پر طویل عرصے سے جاری تنازعے میں یہ بات زیادہ اہمیت کی حامل رہی ہے۔\nاپنی غیر روایتی سفارت کاری کے لیے معروف امریکی صدر ڈونلڈ ٹرمپ نے جب دہلی کے لیے ایک حساس معاملے کو چھیڑ دیا تو ماہرین کو زیادہ حیرانی نہیں ہوئی۔\nسنیچر کو انھوں نے سوشل میڈیا پر اعلان کیا کہ امریکی ثالثی میں انڈیا اور پاکستان چار دن کی شدید سرحدی جھڑپوں کے بعد ’مکمل اور فوری جنگ بندی‘ پر رضامند ہو گئے ہیں۔\nبعد میں ایک اور پیغام میں انھوں نے کہا: ’میں آپ دونوں کے ساتھ مل کر کام کروں گا تاکہ ایک ہزار سال بعد کشمیر کے معاملے کا کوئی حل نکالا جا سکے۔‘\nواضح رہے کہ کشمیر کا تنازع سنہ 1947 میں برطانوی راج سے آزادی اور تقسیم ہند کے بعد قیام پاکستان سے شروع ہوا تھا۔ دونوں ممالک کشمیر پر اپنا اپنا مکمل دعویٰ پیش کرتے ہیں لیکن وہ صرف اس کے کچھ حصے پر اپنا کنٹرول رکھتے ہیں۔\nلیکن کئی دہائیوں پر محیط دوطرفہ مذاکرات کے کئی ادوار کے باوجود کوئی حل سامنے نہیں آیا۔ کشمیر کو انڈیا اپنی ریاست کا لازمی حصہ سمجھتا ہے اور کسی بھی قسم کی بات چیت، بطور خاص تیسرے فریق کی ثالثی، کو مسترد کرتا ہے۔\nتازہ کشیدگی اس وقت شروع ہوئی جب انڈیا نے گذشتہ ماہ انڈیا کے زیرانتظام کشمیر میں سیاحوں پر حملے کے بعد پاکستان میں مبینہ دہشت گردی کے ٹھکانوں پر فضائی حملے کیے۔ اس حملے میں 26 افراد ہلاک ہوئے جن میں زیادہ تر سیاح تھے۔\nانڈیا نے اس واقعے کا الزام پاکستان پر لگایا جسے اسلام آباد مسترد کرتا ہے۔\nصدر ٹرمپ کی مداخلت اس وقت سامنے آئی جب دونوں جوہری ہتھیاروں سے لیس ہمسایہ ممالک کے درمیان تنازعہ مکمل جنگ کی شکل اختیار کرنے کے خطرے سے دوچار تھا۔ \nدونوں طرف سے لڑاکا طیاروں، میزائلوں اور ڈرونز کا استعمال کیا جا رہا تھا اور دعویٰ کیا جا رہا تھا کہ ایک دوسرے کے فوجی ٹھکانوں کو نشانہ بنایا گیا ہے، خاص طور پر سرحدی علاقوں میں۔\nاگرچہ امریکی ثالثوں اور سفارتی بیک چینلز نے بڑے پیمانے پر تصادم کو روکا، لیکن صدر ٹرمپ کی پیشکش نے دہلی کو مشکل میں ڈال دیا ہے۔\nسابق انڈین سیکریٹری خارجہ شیام سرن نے بی بی سی کو بتایا: ’یقینی طور پر انڈین فریق اس (پیشکش) کو خوش آئند نہیں سمجھے گا کیونکہ یہ ہمارے کئی برسوں کے طے شدہ مؤقف کے خلاف ہے۔‘\nدوسری طرف اسلام آباد نے ٹرمپ کے بیان کا خیر مقدم کیا ہے۔\nپاکستانی وزارت خارجہ کے بیان میں کہا گیا: ’ہم صدر ٹرمپ کی جانب سے مسئلہ جموں و کشمیر کے حل کی کوششوں کی حمایت کی پیشکش کو سراہتے ہیں۔ یہ ایک دیرینہ مسئلہ ہے جو جنوبی ایشیا اور اس سے آگے امن و سلامتی پر سنگین اثرات ڈال سکتا ہے۔‘\nسنہ 2019 میں جب انڈیا نے جموں و کشمیر کی خصوصی حیثیت کو ختم کر دیا تو اس کا موقف کشمیر پر سخت ہو گیا اور اس کے بعد کشمیر میں بڑے پیمانے پر مظاہرے ہوئے۔\nصدر ٹرمپ کے حالیہ تبصروں نے بہت سے انڈینز کو ناراض کیا ہے۔ وہ ان کے بیان کو مسئلہ کشمیر کو ’بین الاقوامی سطح پر اجاگر کرنے‘ کی کوشش سمجھتے ہیں۔\nانڈیا میں حزب اختلاف کی بڑی جماعت کانگریس پارٹی نے حکومت سے وضاحت طلب کی ہے اور واشنگٹن ڈی سی کی جانب سے سب سے پہلے ’جنگ بندی کا اعلان‘ کیے جانے پر آل پارٹی اجلاس کا مطالبہ کیا ہے۔\nکانگریس پارٹی کے ترجمان جے رام رمیش نے کہا: ’کیا ہم نے تیسرے فریق کی ثالثی کے لیے دروازے کھول دیے ہیں؟ انڈین نیشنل کانگریس جاننا چاہتی ہے کہ کیا انڈیا اور پاکستان کے درمیان سفارتی رابطے دوبارہ بحال ہو رہے ہیں؟‘\nامریکی وزیر خارجہ مارکو روبیو کے جنگ بندی کے اعلان میں کہا گیا کہ دونوں ممالک ’کسی غیرجانبدار مقام پر کئی اہم معاملات پر بات چیت شروع کرنے پر بھی رضامند ہو گئے ہیں۔‘ اس نے انڈین حکام کو حیرت میں ڈال دیا ہے۔\nدہلی نے اسلام آباد کے ساتھ بات چیت کرنے سے انکار کر رکھا ہے۔ وہ  اس پر سرحد پار سے دہشت گردی کی حمایت کا الزام لگاتا ہے۔\nتاریخی طور پر انڈیا نے کسی بھی تیسرے فریق کی ثالثی کی مخالفت کی ہے اور اس کی بنیاد سنہ 1972 میں کیے جانے والے شملہ معاہدے پر ہے۔ یہ معاہد دونوں ممالک کے درمیان سنہ 1971 کی جنگ کے بعد ہوا تھا۔ اس معاہدے کے مطابق دونوں ممالک کے رہنماؤں نے ’اپنے اختلافات کو پرامن طریقے سے دو طرفہ مذاکرات کے ذریعے حل کرنے پر اتفاق کیا۔‘\nانڈین حکام کا یہ بھی مؤقف ہے کہ جب وہ پاکستان کی سویلین حکومت کے ساتھ کوئی مفاہمت کرتے ہیں تو ملک کی طاقتور فوج ان معاہدوں کو سبوتاژ کرتی ہے۔ وہ 1999 کی کارگل جنگ کی مثال دیتے ہیں، جو اس وقت شروع ہوئی جب پاکستانی حمایت یافتہ عسکریت پسندوں نے انڈیا کے زیر انتظام کشمیر کے اہم علاقوں پر قبضہ کر لیا۔\nیہ تنازع اس وقت ابھرا تھا جب دونوں ممالک کے وزرائے اعظم نے دو طرفہ مذاکرات کے ذریعے مسائل حل کرنے اور ایک دوسرے کے داخلی معاملات میں عدم مداخلت پر اتفاق کیا تھا۔\nانڈین وزیر اعظم نریندر مودی کی حکومت نے اب تک صدر ٹرمپ کی ثالثی کی پیشکش پر کوئی باضابطہ ردعمل نہیں دیا ہے۔\nتاہم وزیر خارجہ ایس جے شنکر نے کہا: ’انڈیا نے ہر شکل میں دہشت گردی کے خلاف ہمیشہ سخت اور غیرلچکدار مؤقف اختیار کیا ہوا ہے اور وہ اس پر قائم رہے گا۔‘\nاسے اس بات کی علامت سمجھا جا رہا ہے کہ انڈیا جلد ہی براہِ راست دوطرفہ بات چیت شروع کرنے کا خواہشمند نہیں ہے۔\nپاکستان کا نقطۂ نظر مختلف ہے۔\nاسلام آباد میں سینٹر فار ریسرچ اینڈ سکیورٹی سٹڈیز کے ایگزیکٹو ڈائریکٹر امتیاز گل نے بی بی سی کو بتایا: ’پاکستان ہمیشہ سے کشمیر کے مسئلے پر تیسرے فریق کی ثالثی چاہتا رہا ہے، کیونکہ دونوں ممالک کے درمیان باہمی اعتماد کا فقدان ہے۔‘\nانھوں نے کہا: ’اب جبکہ ایک عالمی طاقت اس تنازع پر اپنا کردار ادا کرنے کے لیے تیار ہے تو پاکستان اسے اخلاقی فتح کے طور پر دیکھے گا۔‘\nپاکستان میں دفاعی امور کے ماہر سید محمد علی کا کہنا ہے کہ انڈیا کی جانب سے مسلسل انکار ہی بین الاقوامی برادری کو مداخلت پر مجبور کرتا ہے تاکہ مستقبل کے کسی ممکنہ تنازعے سے بچا جا سکے۔\nانھوں نے کہا: ’کشمیر بین الاقوامی برادری کے لیے انتہائی اہم مسائل میں سے ایک ہے۔ تیزی سے بڑھنے والی حالیہ کشیدگی یہ ثابت کرتی ہے کہ حالات (کبھی بھی) قابو سے باہر ہو سکتے ہیں۔‘\nنریندر مودی کے سنہ 2014 میں اقتدار میں آنے کے بعد انڈیا کی جارحانہ سفارت کاری کو ایک ابھرتی ہوئی عالمی معاشی طاقت کے اعتماد کی علامت سمجھا جاتا ہے۔\nلیکن انڈیا کو اب ایک مشکل توازن قائم کرنا ہو گا تاکہ ٹرمپ کی ثالثی کی کوششوں کو روکا جا سکے۔\nامریکہ نے حالیہ برسوں میں انڈیا کو چین کے بڑھتے ہوئے اثر و رسوخ کے خلاف ایک اہم شراکت دار کے طور پر اپنایا ہے۔ انڈیا کواڈ گروپ کا اہم رکن ہے جس میں امریکہ، آسٹریلیا اور جاپان شامل ہیں اور اسے انڈو پیسیفک خطے میں چینی توسیع پسندی کا مقابلہ کرنے کے لیے قائم کیا گیا۔\nحالیہ دہائیوں میں واشنگٹن نے انڈیا کو جدید طیارے، ہیلی کاپٹرز اور دیگر عسکری ساز و سامان بھی فراہم کیا ہے۔ انڈیا 14 لاکھ فوجیوں پر مشتمل اپنی فوج کو جدید بنانے کا خواہاں ہے۔ ابھی تک وہ روسی ہتھیاروں پر بہت زیادہ انحصار کرتی رہی ہے۔\nگذشتہ امریکی حکومتیں انڈیا کی کشمیر کے حوالے سے حساسیت سے آگاہ تھیں اور اس میں مداخلت سے گریز کرتی رہی ہیں۔ لیکن ٹرمپ کے ساتھ یہ سوال پیدا ہو گیا ہے کہ آیا وہ پالیسی اب بھی برقرار ہے یا نہیں۔\nامریکہ انڈیا کا سب سے بڑا تجارتی شراکت دار ہے اور گذشتہ سال سنہ 2024 تک دونوں ممالک کے درمیان دو طرفہ تجارت تقریباً 130 ارب ڈالر تک پہنچ چکی ہے۔ مودی حکومت اس وقت واشنگٹن کے ساتھ ایک تجارتی معاہدے پر بات چیت کر رہی ہے تاکہ محصولات سے بچا جا سکے۔\nدہلی کے لیے اب ایک نازک راہ پر چلنا اس کی مجبوری نظر آ رہی ہے۔ وہ ٹرمپ کی ثالثی کی پیشکش، یا امریکہ کی ثالثی میں ہونے والی جنگ بندی کو موجودہ عسکری کشیدگی سے آگے بڑھنے نہیں دینا چاہے گا لیکن اس کے ساتھ وہ امریکہ کے ساتھ خوشگوار تجارتی تعلقات بھی برقرار رکھنا چاہے گا۔\nاگر دونوں ممالک کے درمیان بات چیت کو آگے بڑھانے کی کوشش دریاؤں کے پانی کو روکنے یا کشمیر کی حیثیت تک جاتی ہے تو یہ اندرونِ ملک شدید تنقید کو جنم دے گا اور وزیر اعظم مودی اس پھندے سے بخوبی واقف ہیں۔",
        "published_date": "Tue, 13 May 2025 10:43:33 GMT",
        "source": "BBC Urdu"
    },
    {
        "guid": "https://urdu.arynews.tv/maya-ali-proud-of-our-armed-forces/",
        "title": "10 مئی کو ہمیشہ یاد رکھا جائے گا: مایا علی",
        "link": "https://urdu.arynews.tv/maya-ali-proud-of-our-armed-forces/",
        "image_url": "https://urdu.arynews.tv/wp-content/uploads/2023/10/maya-ali.jpg",
        "article": "پاکستان شوبز انڈسٹری کی معروف اداکارہ و ماڈل مایا علی کا کہنا ہے کہ 10 مئی 2025 ہمیشہ یاد رکھا جائے گا۔\nمایا علی نے فوٹوز اینڈ ویڈیوز شیئرنگ ایپ انسٹاگرام پر جاری اپنے پیغام میں کہا کہ 10 مئی 2025 ایک ایسا دن جو ہمیشہ یاد رکھا جائے گا، جنگ بندی دونوں اطراف کے لیے امن لاتی ہے۔\nانہوں نے کہا کہ جیسا کہ میں ہمیشہ کہتی رہی ہوں کہ جنگ کبھی بھی حل نہیں تھی، اداکارہ پاکستان کی مسلح افواج اور ان بہادر سپاہیوں کو بھی خراجِ تحسین پیش کیا جو فرنٹ لائن پر ڈٹے رہے۔\nمسلح افواج کی تعریف کرتے ہوئے انہوں نے مزید کہا کہ ہمیں اپنی مسلح افواج پر فخر ہے، پاکستان زندہ باد، انہوں نے تکلیف برداشت کی اور قوم کے لیے کامیابی حاصل کی۔\n \n \nA post shared by Maya Ali (@official_mayaali)\n\nواضح رہے کہ 22 اپریل کو بھارت نے پاکستان پر سری نگر کے پہلگام میں اپنے سیاحوں پر حملہ کرنے کا الزام عائد کیا، پاکستان نے فوری طور پر الزامات کو مسترد کرتے ہوئے تحقیقات کی پیشکش کی جسے بھارت نے نظر انداز کر دیا۔\nبعد ازاں بھارت نے پاکستان پر حملہ کیا اور بھارت نے 6 اور 7 مئی کی درمیانی شب پاکستان پر فضائی حملہ کیا جس کا پاکستان نے بروقت اور موثر جواب دیا اور رات کی تاریکی میں میزائل حملوں میں معصوم شہریوں کو نشانہ بنانے والے بھارت کے 5 جنگی طیارے پاک فضائیہ نے مار گرائے، جن میں جدید طرز کے تین فرانسیسی جنگی طیارے رافیل بھی شامل ہیں۔\nلیکن جنگی جنون میں مبتلا بھارت پھر بھی نہ رکا اور اس نے پاکستان کے بڑے شہروں پر ڈرون حملہ کیا جسے پاکستان کی افواج نے نہ صرف ناکارہ کیا بلکہ اس سے جواب میں بھارت کے خلاف آپریشن کیا جس میں پاکستان کو کامیابی ملی۔\nپاکستان کے مسلح افواج کے کامیاب آپریشنز کو دنیا بھر نے سراہا جبکہ پاکستانی بھی اپنی فوج کو خراج تحسین پیش کر رہی ہے۔",
        "published_date": "Tue, 13 May 2025 11:04:34 +0000",
        "source": "ARY Urdu"
    },
    {
        "guid": "https://urdu.arynews.tv/iran-warns-decisive-response-any-israeli-attack/",
        "title": "جارحیت کی تو فیصلہ کن جواب دیا جائے گا، ایران نے اسرائیل کو خبردار کردیا",
        "link": "https://urdu.arynews.tv/iran-warns-decisive-response-any-israeli-attack/",
        "image_url": "https://urdu.arynews.tv/wp-content/uploads/2025/05/Iran-Warns-decisive-Response-Any-Israeli-Attack.jpg",
        "article": "ایران نے اسرائیل کی جانب سے مسلسل اشتعال انگیزیوں اور خطے میں بڑھتے ہوئے تناؤ کے تناظر میں خبردار کیا ہے کہ اس کی سرزمین پر کسی بھی قسم جارحیت کی گئی تو فوری، فیصلہ کن ردعمل کے ساتھ جواب دیا جائے گا۔\nبین الاقوامی خبر رساں ادارے کی رپورٹ کے مطابق ایرانی افواج کے سربراہ جنرل محمد باقری کا تہران میں دیے گئے ایک بیان میں کہنا تھا کہ اگر ایران پر حملہ ہوا تو دشمن کو ایسی ناقابلِ تلافی تباہی اور نقصانات اٹھانے پڑیں گے، جو اس کے لیے ناقابلِ برداشت ہوں گے۔\nایرانی عسکری قیادت کی جانب سے یہ بیان اُس وقت سامنے آیا ہے جب اسرائیل کے مختلف اعلیٰ حکام بارہا یہ دھمکی دے چکے ہیں کہ وہ ایران کو جوہری صلاحیت حاصل نہیں کرنے دیں گے۔ اسرائیلی قیادت کی یہ تکرار خطے میں جنگ کے بادل مزید گہرے کر رہی ہے۔\nواضح رہے کہ ایران اور امریکہ کے درمیان تہران کے جوہری پروگرام سے متعلق چوتھے دور کی بات چیت اختتام پذیر ہوئی ہے۔ جبکہ مستقبل میں مزید مذاکرات کی منصوبہ بندی بھی ہورہی ہے۔\nامریکی صدر نے گذشتہ روز امید ظاہر کی کہ مذاکرات مثبت سمت میں آگے بڑھ رہے ہیں۔ ان کا کہنا تھا کہ وہ تہران کے ساتھ بات چیت کو عسکری تصادم پر ترجیح دیتے ہیں، تاہم ساتھ ہی انہوں نے عندیہ دیا کہ اگر سفارتی کوششیں ناکام ہوئیں تو فوجی کارروائی بھی ہوسکتی ہے۔\nایرانی حکام نے واضح کر دیا ہے کہ وہ اپنے جوہری پروگرام پر بعض مخصوص پابندیوں پر بات چیت کے لیے تیار ہیں، بشرطیکہ امریکہ اقتصادی پابندیوں کا خاتمہ کرے۔",
        "published_date": "Tue, 13 May 2025 11:01:51 +0000",
        "source": "ARY Urdu"
    },
    {
        "guid": "https://urdu.arynews.tv/accused-arrested-for-defaming-institutions-on-social-media/",
        "title": "پاک بھارت کشیدگی کے دوران سوشل میڈیا پر اداروں کیخلاف ہرزہ سرائی کرنے والا ملزم  گرفتار",
        "link": "https://urdu.arynews.tv/accused-arrested-for-defaming-institutions-on-social-media/",
        "image_url": "https://urdu.arynews.tv/wp-content/uploads/2025/05/soxil.jpg",
        "article": "اسلام آباد : پاک بھارت کشیدگی کےدوران سوشل میڈیا پر اداروں کیخلاف ہرزہ سرائی کرنے والے ملزم کو گرفتار کرلیا گیا۔\nتفصیلات کے مطابق سوشل میڈیا پر اداروں کیخلاف ہرزہ سرائی کرنے والے ملزم کو گرفتار کرلیا گیا، نیشنل سائبر کرائم انویسٹی گیشن ایجنسی نے ملزم نذیر کو گرفتار کیا۔\nترجمان کا کہنا تھا کہ ملزم کا تعلق جہلم سے ہے، ملزم نے پاک بھارت کشیدگی کے دوران پروپیگنڈا کیا۔\nایف آئی اے ترجمان نے کہا کہ این سی سی آئی اے نے اب تک پروپیگنڈا کرنے والے 500 اکاؤنٹس کی نشاندہی کرلی ہے۔\nیاد رہے نیشنل سائبر ایمرجنسی رسپانس ٹیم نے پاکستان اور بھارت میں بڑھتی کشیدگی کے پیش نظر اہم ہدایت جاری کی تھی، جس میں کہا تھا کہ دشمن کو مدد فراہم کرنیوالی معلومات اور تصاویر کسی صورت شیئرنہ کی جائیں اور سوشل میڈیا پوسٹ سے قبل سوچیں۔\nشہریوں کو سوشل میڈیا پرغیرتصدیق شدہ معلومات پھیلانے سے اجتناب کرنے کی اپیل کی تھی اور کہا تھا کہ  غیر تصدیق شدہ مسیجز، مشکوک ای میلز، سوشل میڈیا لنکس نہ کھولیں اور ایمرجنسی میں ضروری معلومات کیلئے سرکاری ذرائع پر انحصار کیا جائے۔",
        "published_date": "Tue, 13 May 2025 10:57:34 +0000",
        "source": "ARY Urdu"
    },
    {
        "guid": "https://urdu.arynews.tv/audio-after-pahalgam-operation-banyan-marsus-pakistans-historic-victory-against-india/",
        "title": "’’آپریشن بُنْیَانٌ مَّرْصُوْصٌ‘‘، بھارت کے سینے پر تا قیامت دہکتا انگارہ رہے گا! آڈیو پوڈکاسٹ",
        "link": "https://urdu.arynews.tv/audio-after-pahalgam-operation-banyan-marsus-pakistans-historic-victory-against-india/",
        "image_url": "https://urdu.arynews.tv/wp-content/uploads/2025/05/Operation-Banyan-Marsus.jpg",
        "article": "چار روز کے بعد پاکستان اور بھارت کے درمیان جنگ بندی ہندوستان کے جنگی جنون کی شکست اور پاکستان کی امن پسندی کے پیغام کی یقینی فتح ہے۔\nآپریشن بنیان مرصوص وہ نام ہے جو بھارت کے سینے پر رہتی دنیا تک دہکتا انگارہ بنا رہے گا کیونکہ اسی تاریخی آپریشن کی بدولت چار دن سے جنگی جارحیت پر آمادہ بھارت، پاکستان کے دندان شکن جواب کے صرف چار گھنٹوں سے بھی کم وقت میں نہ صرف گھٹنے ٹیکنے بلکہ جنگ بندی کی درخواست کرنے پر بھی مجبور ہوا۔\nاس چار روزہ جنگ کے دوران پاکستان کو اپنے سے 6 گنا بڑے اور عیار مگر، ،،، بزدل دشمن سے صرف جنگی بلکہ سفارتی، سیاسی اور اخلاقی محاذ پر بھی فتح نصیب ہوئی جب کہ سائبر جنگ میں بھی پاکستان نے بھارت پر اپنی واضح برتری ثابت کر دی۔\nاس چار روزہ جنگ میں بھارت نے کیا کھویا اور پاکستان نے کیا کچھ پایا۔ جانتے ہیں ریحان خان کے اس آڈیو پوڈکاسٹ میں۔",
        "published_date": "Tue, 13 May 2025 10:53:16 +0000",
        "source": "ARY Urdu"
    },
    {
        "guid": "https://urdu.arynews.tv/boycott-turkish-apples-in-india-over-pakistan-support/",
        "title": "ہارنے کے بعد بھارتی ترکیہ کے سیبوں کا بائیکاٹ بھی کرنے لگیں",
        "link": "https://urdu.arynews.tv/boycott-turkish-apples-in-india-over-pakistan-support/",
        "image_url": "https://urdu.arynews.tv/wp-content/uploads/2025/05/apple-1.jpg",
        "article": "بھارت کے مختلف بازاروں میں ترکیہ سے درآمد شدہ سیبوں کا بائیکاٹ کیا جا رہا ہے جبکہ ایران کے سیبوں کی مانگ بڑھ گئی۔\nانڈین میڈیا کی رپورٹس کے مطابق سیبوں کے بائیکاٹ کے ساتھ ساتھ بھارتی شہریوں نے Ixigo اور EaseMyTrip سمیت کئی پلیٹ فارمز پر اپنی فلائٹس اور ہوٹل کی بکنگ منسوخ کروائی۔\nمختلف بازاروں میں ترکیہ کے سیب غائب ہیں جس کے نتیجے میں ایران سے درآمد سیبوں کی مانگ کے ساتھ ساتھ ان کے نرخ بھی بڑھ گئے۔\n10 کلو سیب کی تھوک قیمت میں 200 سے 300 روپے جبکہ ریٹیل میں 20 سے 30 روپے فی کلو اضافہ ہوا ہے۔\nبھارت نے رات کے اندھیرے میں پاکستان میں بزدلانہ کارروائی کرتے ہوئے کئی شہریوں کو شہید کیا جبکہ پاکستان نے آپریشن بنیان مرصوص کے تحت دشمن پر بھرپور جوابی وار کیا جس سے اس کے ہوش ٹھکانے آگئے۔\nپاک بھارت کشیدگی سے متعلق تمام خبریں\nپاکستان اور بھارت کے درمیان جنگ میں ترکیہ، چین، سعودی عرب، متحدہ عرب امارات، آذربائیجان سمیت کئی ممالک نے پاکستان کا ساتھ دیا جبکہ بھارت عالمی سطح پر تنہا نظر آیا۔\nپاکستان کا ساتھ دینے پر بھارتی شہری ترکیہ سے انتقام لینے کے تحت اس کے سیبوں، ملکی دورے اور دیگر اشیا کا بائیکاٹ کر رہے ہیں۔",
        "published_date": "Tue, 13 May 2025 10:51:41 +0000",
        "source": "ARY Urdu"
    },
    {
        "guid": "https://urdu.arynews.tv/pcb-mentors-sacked/",
        "title": "پی سی بی کے مینٹورز فارغ، مصباح اور سرفراز کو اہم ذمہ داری دیے جانے کا امکان",
        "link": "https://urdu.arynews.tv/pcb-mentors-sacked/",
        "image_url": "https://urdu.arynews.tv/wp-content/uploads/2025/05/PCB-mentors.jpg",
        "article": "قومی کرکٹ ٹیم کے سابق کپتان مصباح الحق اور سرفراز احمد کو پی سی بی میں اہم زمہ داری دئیے جانے کا امکان ہے۔\nتفصیلات کے مطابق پاکستان کرکٹ بورڈ (پی سی بی) نے قومی ٹیم کے 5 سابق کھلاڑیوں اور ٹیموں کے مینٹورز کو فارغ کرنے کا فیصلہ کرلیا۔\nذرائع کا کہنا ہے کہ پی سی بی نے وقار یونس، شعیب ملک، ثقلین مشتاق، مصباح الحق اور سرفراز احمد کو مینٹورز کے عہدے سے فارغ کرنے کا فیصلہ کیا ہے، چیمپئینز ٹرافی کیلئے مینٹورز  کی خدمات گزشتہ برس حاصل کی گئی تھیں۔\nذرائع کا کہنا ہے کہ شعیب ملک نے دو ہفتے قبل ذاتی مصروفیات کے باعث استعفی دے دیا تھا، ذرائع کے مطابق چیئرمین پی سی بی نے اہم اجلاس میں مینڑوز کی کارکردگی کا جائزہ لیا ہے۔\nذرائع کا یہ بھی کہنا ہے کہ پی سی بی کے چیئرمین کی جانب سے کارکردگی کا جائزہ لینے کے بعد مصباح الحق اور سرفراز احمد کو پی سی بی میں اہم ذمہ داری دیے جانے کا امکان ہے، تاہم دونوں سابق کپتانوں کو کیا عہدے دیے جائیں گے، اس حوالے سے کوئی اعلان سامنے نہیں آیا ہے۔",
        "published_date": "Tue, 13 May 2025 10:50:43 +0000",
        "source": "ARY Urdu"
    },
    {
        "guid": "https://urdu.arynews.tv/aleema-khan-on-sharif-family/",
        "title": "شریف خاندان کی بانی پی ٹی آئی سے دشمنی نہیں بلکہ ڈر ہے، علیمہ خان",
        "link": "https://urdu.arynews.tv/aleema-khan-on-sharif-family/",
        "image_url": "https://urdu.arynews.tv/wp-content/uploads/2024/07/aleema-khan.jpg",
        "article": "اسلام آباد : بانی پی ٹی آئی کی ہمشیرہ علیمہ خان کا کہنا ہے کہ شریف خاندان کی بانی پی ٹی آئی سے دشمنی نہیں بلکہ ڈر ہے، مودی کوجواب دینے کے بجائے شریف خاندان ہمارے پیچھے لگا ہے۔\nتفصیلات کے مطابق پاکستان تحریک انصاف کے بانی کی ہمشیرہ نے عدالت میں پیشی کے موقع پر میڈیا سے گفتگو کرتے ہوئے کہا کہ 20 ماہ قبل میرا نام ای سی ایل میں شامل ہواتھا، آج عدالت نے ای سی ایل سے نام نکالنے کا فیصلہ دیا، دیکھتےہیں فیصلے پر عملدرآمد ہوتا ہے یا نہیں۔\nبانی پی ٹی آئی کی ہمشیرہ کا کہنا تھا کہ شریف خاندان کی بانی پی ٹی آئی سے دشمنی نہیں بلکہ ڈر ہے، مریم نوازکی حکومت ہم پردھڑادھڑ مقدمات بنا رہی ہے، مودی کو جواب دینے کے بجائے شریف خاندان ہمارے پیچھے لگا ہے، ہم یہاں خاندانی سیاست کرنے نہیں آئے۔\nجنید اکبر کے حوالے سے انھوں نے کہا کہ بانی پی ٹی آئی جنید اکبر پر بھروسہ کرتے ہیں، اسی لیے اُنہیں تحریک چلانے کی بڑی ذمےداری دی ہے، بانی پی ٹی آئی کے لیے تحریک بڑی چیز ہے اور تحریک انصاف کے لیے تحریک سے بڑھ کرکچھ نہیں۔\nبھارت سے متعلق علیمہ خانم کا کہنا تھا کہ نریندر مودی کو جو تھپڑ لگے ہیں وہ باز نہیں آئے گا، مودی کو جواب دینے کیلئےبانی پی ٹی آئی کی ضرورت ہے، کشمیری اپنی آزادی کی جنگ لڑ رہے ہیں اور خواجہ آصف کہہ رہا ہے بھارت سے کشمیر میں جاری دہشت گردی پر بات ہوگی، ہوسکتا ہے مجھے سننے میں غلطی ہو خواجہ آصف سے وضاحت لے لیں۔",
        "published_date": "Tue, 13 May 2025 10:50:08 +0000",
        "source": "ARY Urdu"
    },
    {
        "guid": "https://urdu.arynews.tv/gaza-faces-critical-risk-of-famine-un-report/",
        "title": "غزہ میں قحط کا سنگین خطرہ، اقوام متحدہ نے خبردار کردیا",
        "link": "https://urdu.arynews.tv/gaza-faces-critical-risk-of-famine-un-report/",
        "image_url": "https://urdu.arynews.tv/wp-content/uploads/2025/05/UN-warns-of-serious-risk-of-famine-in-Gaza.jpg",
        "article": "بیروت: اقوام متحدہ کی ایک تازہ رپورٹ وارننگ جاری کی گئی ہے کہ غزہ کی پٹی میں پانچ لاکھ افراد شدید فاقہ کشی کی زد میں ہیں اور ستمبر کے آخر تک قحط پڑنے کا سنگین خطرہ موجود ہے۔\nبین الاقوامی خبر رساں ادارے کی رپورٹ کے مطابق عالمی سطح پر خوراک کی نگرانی کرنے والے ادارے Integrated Food Security Phase Classification (IPC) نے اپنی رپورٹ میں انکشاف کیا ہے کہ غزہ میں غذائی حالات اکتوبر 2023 کے بعد سے شدید خراب ہوچکے ہیں اور 2.1 ملین افراد، جو تقریباً پورا غزہ ہے، انتہائی شدید غذائی قلت کا سامنا کر رہے ہیں۔\n4 لاکھ 69 ہزار سے زائد افراد ایسے ہیں جو شدید سطح کی بھوک کا شکار ہیں، جبکہ بچوں میں 71 ہزار سے زائد غذائی قلت کے کیسز متوقع ہیں، جن میں 14 ہزار سے زائد کیسز شدید سطح کے ہوں گے۔\nرپورٹس کے مطابق غزہ کو مارچ 2025 سے اسرائیلی فوجی محاصرے کا سامنا ہے، جس کے باعث امدادی سامان اور تجارتی اشیاء کی ترسیل رک چکی ہے۔\nاقوام متحدہ کی نائب ڈائریکٹر بیتھ بیچڈول کا کہنا ہے کہ مارچ سے جاری محاصرہ غزہ میں انسانی بحران کو مزید گہرا کر رہا ہے، اور صورتحال بہت بگڑ چکی ہے۔\nرپورٹ پر رد عمل دیتے ہوئے اسرائیل نے قحط کے خطرے کو مسترد کیا اور دعویٰ کیا کہ وہ امداد کی فراہمی کی کوششوں میں مصروف ہے، جبکہ حماس پر امداد چوری کرنے کا الزام بھی لگایا۔ دوسری جانب حماس نے ان الزامات کی تردید کرتے ہوئے اسرائیل پر غذا کو ہتھیار کے طور پر استعمال کرنے کا الزام لگایا ہے۔\nدوسری جانب حماس نے غزہ میں اسرائیل اور امریکا کی نئی فاؤنڈیشن کے ذریعے امداد کی تقسیم کے منصوبے کو مسترد کر دیا۔\nاسلامی مزاحمتی تنظیم نے اعلان کیا کہ حماس نے غزہ میں امداد کی تقسیم اور اقوام متحدہ کے بغیر ایک نئی فاؤنڈیشن شروع کرنے کے لیے امریکی-اسرائیلی دباؤ کو مسترد کرتے ہیں۔\nگروپ نے کہا کہ امداد کے انتظام اور تقسیم کے لیے صرف متعلقہ ادارے اقوام متحدہ اور حکومتی ادارے ہیں نہ کہ قابض یا اس کے ایجنٹ۔۔\nانسانی ہمدردی کی تنظیموں نے بھی کسی بھی متبادل امداد کی تقسیم کی کوششوں کو مسترد کرتے ہوئے کہا ہے کہ اقوام متحدہ غزہ کی پٹی میں فلسطینیوں کو انتہائی ضروری امداد کی ترسیل کو سنبھالنے کے لیے بہترین طریقے سے لیس ہے۔\nفلسطینی گروپ نے اسرائیل پر الزام لگایا ہے کہ وہ جان بوجھ کر غزہ میں ”قحط اور بگڑتی ہوئی انسانی تباہی”پیدا کرنا چاہتا ہے۔",
        "published_date": "Tue, 13 May 2025 10:28:17 +0000",
        "source": "ARY Urdu"
    },
    {
        "guid": "https://urdu.arynews.tv/ptis-junaid-akbar-resigns-as-pac-chairman/",
        "title": "جنید اکبر نے پبلک اکاؤنٹس کمیٹی کی چیئرمین شپ سے استعفیٰ دے دیا",
        "link": "https://urdu.arynews.tv/ptis-junaid-akbar-resigns-as-pac-chairman/",
        "image_url": "https://urdu.arynews.tv/wp-content/uploads/2025/05/jundi.jpg",
        "article": "اسلام آباد: جنید اکبر نے پبلک اکاؤنٹس کمیٹی کی چیئرمین شپ سےاستعفیٰ دے دیا اور کہا عہدہ پارٹی کی امانت تھا،پارٹی قیادت کی ہدایت پراستعفیٰ جمع کرایا۔\nتفصیلات کے مطابق پاکستان تحریک انصاف کے رہنما جنید اکبر نے پبلک اکاؤنٹس کمیٹی کی چیئرمین شپ سے استعفیٰ دے دیا، انھوں نے استعفیٰ چیئرمین پی ٹی آئی بیرسٹر گوہر کے حوالے کردیا۔\nرہنما نے کہا کہ عہدہ پارٹی کی امانت تھا، پارٹی قیادت کی ہدایت پر استعفیٰ جمع کرایا, بانی پی ٹی آئی کا فیصلہ دل سے قبول کرتا ہوں، بانی پی ٹی آئی چاہیں تو اسمبلی سے مستعفیٰ ہونے کو تیار ہوں۔\nدوسری جانب پی ٹی آئی چیئرمین بیرسٹرگوہر نے کہا تھا کہ جنید اکبر سے متعلق مجھے گزشتہ رات ہدایات موصول ہوچکی ہیں، بانی پی ٹی آئی کی تمام ہدایات پر مکمل عملدرآمد کیا جاتا ہے، ان کا معاملہ ہماری پارٹی کا اندرونی معاملہ ہے۔\nیاد رہے بانی پی ٹی آئی کی جنید اکبر کو چیئرمین پی اے سی کا عہدہ چھوڑنے کی ہدایت کی تھی ، جس کے بعد رہنما پی ٹی آئی نے چیئرمین پی اے سی کا عہدہ چھوڑنے کی ہدایت کی تصدیق کرتے ہوئے کہا کہ وزیراعلیٰ خیبرپختونخوا کی جانب سے مجھے ہدایت مل چکی ہے، آفیشل چینل سے پیغام ملتے ہی عہدہ چھوڑ دوں گا۔\nانھوں نے کہا تھا کہ مجھے ایسے پیغامات پہلے بھی مل رہے تھے، میں بانی پی ٹی آئی کی امانت انہیں لوٹانے کو تیار ہوں، مجھےحکم ہوا تو پارٹی عہدہ بھی چھوڑدوں گا۔",
        "published_date": "Tue, 13 May 2025 10:20:52 +0000",
        "source": "ARY Urdu"
    },
    {
        "guid": "https://urdu.arynews.tv/karachiwtm-chief-engineer-removed-from-post-on-84-inch-water-line-burst/",
        "title": "کراچی: 84 انچ پانی کی لائن پھٹنے سے متعلق تحقیقات ،  چیف انجینئر ڈبلیو ٹی ایم عہدے سے فارغ",
        "link": "https://urdu.arynews.tv/karachiwtm-chief-engineer-removed-from-post-on-84-inch-water-line-burst/",
        "image_url": "https://urdu.arynews.tv/wp-content/uploads/2025/01/water.jpg",
        "article": "کراچی: شہر قائد میں 84 انچ پانی کی لائن پھٹنے سے متعلق تحقیقات میں چیف انجینئر ڈبلیو ٹی ایم کو عہدے سے فارغ کردیا گیا۔\nتفصیلات کے مطابق کراچی میں 84 انچ پانی کی سپلائی لائن پھٹنے سےمتعلق تحقیقات کی گئی، جس کے بعد چیف انجینئر ڈبلیو ٹی ایم ظفر پلیجو کو عہدے سے ہٹا دیا گیا۔\nسپرنٹنڈنٹ انجینئر محمد اعجاز کو چیف انجینئر کا اضافی چارج دے دیا گیا، واٹرکارپوریشن حکام نے 30 اپریل کو تحقیقات کیلئے 3 رکنی کمٹی تشکیل دی تھی ، 3رکنی کمیٹی میں ڈی ایم ڈی پلاننگ،سپرنٹنڈنٹ انجینئر،ایگزیکٹیوانجینئرشامل ہیں۔\nکمیٹی کو 7 روزمیں رپورٹ جمع کرانی تھی لیکن 13روز بعد بھی تحقیقات مکمل نہ ہوسکیں، رکن کمیٹی نے کہا کہ کمیٹی ارکان دوران تحقیقات دباؤکاشکارہیں، کچھ افسران کمیٹی کےساتھ تعاون نہیں کررہے۔\nیاد رہے وزیراعلیٰ سندھ مراد علی شاہ نے شہر میں پانی کی قلت کا نوٹس لیتے ہوئے سوال اٹھایا تھا کہ پانی کی لائن کیوں پھٹتی ہیں؟\nجس پر انھیں بتایا گیا تھا کہ پانی کی لائن تقریباً 50 سال پرانی تھی، پانی کی پھٹنے سے شہر میں پانی کی قلت کا مسئلہ ہوا، لائن کی مرمت ہوچکی ہے۔\nمراد علی شاہ نے پانی کی سپلائی ہر صورت شروع کرنے کی ہدایت کرتے ہوئے کہا تھا کہ شہر کی تمام پرانی پانی کی لائنوں کی مرمت کی جائے۔",
        "published_date": "Tue, 13 May 2025 10:15:56 +0000",
        "source": "ARY Urdu"
    },
    {
        "guid": "f75b7c877ec4614eeb0a3fee0ff8b8b6",
        "title": "ٹرمپ نے افغانوں سے امریکہ میں رہنے کا حق چھین لیا، 11 ہزار بے دخل ہونے کے قریب",
        "link": "https://www.express.pk/story/2761278/trump-ne-afghans-se-america-me-rehne-ka-haq-cheen-lya-2761278/",
        "image_url": "https://img.express.pk/logo/expresslogo.webp",
        "article": "واشنگٹن (اے ایف پی/13 مئی 2025) – ڈونلڈ ٹرمپ کی حکومت نے افغان شہریوں کے لیے عارضی تحفظ (Temporary Protected Status - TPS) ختم کرنے کا اعلان کر دیا ہے، جس سے امریکہ میں مقیم تقریباً 11,000 افغان شہریوں کی قانونی حیثیت خطرے میں پڑ گئی ہے۔\nامریکی محکمہ داخلہ کی سیکریٹری کرسٹی نوم نے بیان جاری کرتے ہوئے کہا کہ:\"افغانستان کی سیکیورٹی صورتحال بہتر ہو چکی ہے، اور اب TPS کی قانونی شرائط پوری نہیں ہوتیں۔\"\nانہوں نے مزید کہا کہ TPS کی میعاد 20 مئی کو ختم ہو رہی ہے، اور 12 جولائی 2025 سے مکمل طور پر ختم کر دی جائے گی۔\nانسانی حقوق کی تنظیم AfghanEvac کے صدر شون وان ڈائیور نے حکومت کے فیصلے کو \"حقیقت سے کٹا ہوا اور سیاسی\" قرار دیا اور کہا: \"افغانستان آج بھی طالبان کے قبضے میں ہے، وہاں خواتین، اقلیتوں، اور مخالفین کے لیے زندہ رہنا ممکن نہیں۔\"\nیہ فیصلہ ایسے وقت میں سامنے آیا ہے جب ٹرمپ حکومت امیگریشن پر سخت پالیسیاں نافذ کر رہی ہے۔ \nصدر بائیڈن نے اپنی صدارت ختم ہونے سے قبل کئی ممالک کے لیے TPS کی توسیع کی تھی۔\nمحکمہ داخلہ کا دعویٰ ہے کہ کچھ TPS حامل افغان شہری \"فراڈ اور قومی سلامتی کے لیے خطرہ\" بن چکے ہیں۔",
        "published_date": "Tue, 13 May 25 10:52:53 +0000",
        "source": "Express Urdu"
    },
    {
        "guid": "9800f35fd73f8945a54afae1ac03ebb0",
        "title": "بلوچستان میں دہشتگردی؛ بھارتی سرپرستی کے شواہد منظر عام پر آگئے",
        "link": "https://www.express.pk/story/2761277/terrorism-in-balochistan-evidence-of-indian-sponsorship-comes-to-light-2761277/",
        "image_url": "https://img.express.pk/logo/expresslogo.webp",
        "article": "صوبہ بلوچستان میں دہشت گردی کے حوالے سے بھارتی سرپرستی کے شواہد منظر عام پر آگئے۔\nبھارت پاکستان میں دہشت گرد گروپوں اور کالعدم تنظیموں کو مالی معاونت فراہم کرتا ہے جس کا ثبوت بھارتی میڈیا، نریندر مودی اور وزیر دفاع کے بیانات سے ثابت ہوتا ہے۔\nسیکیورٹی ذرائع کے مطابق دہشتگرد گروپوں کے سرغنہ لاجسٹک اور آپریشنل بریفنگز کے لیے بھارت کا باقاعدگی سے دورہ کرتے ہیں، صرف یہی نہیں بھارت میں ان دہشت گردوں کو طبی علاج کی سہولیات بھی مہیا کی جاتی ہیں۔\nسیکیورٹی ذرائع کا کہنا ہے کہ 2016 میں کالعدم تنظیم بی ایل اے کے سرغنہ اسلم اچھو بھارت گیا، اسلم اچھو نے بھارت پہنچنے پر نہ صرف بھارتی خفیہ ایجنسی ’’را‘‘ کے اہلکاروں سے ملاقات کی بلکہ دہلی کے اسپتال میں زیر علاج بھی رہا۔\nبی ایل اے کے سرغنہ نے عبدالحمید جعلی نام رکھ کر افغان پاسپورٹ کا استعمال کیا۔ سال 2018 میں کراچی میں چینی قونصلیٹ پر حملے کا ماسٹر مائنڈ کالعدم بی ایل اے اور مجید بریگیڈ کا سرغنہ اسلم اچھو تھا جبکہ دہشتگرد اسلم اچھو  کا بیٹا ریحان 2018 میں دالبندین میں چینی انجینئروں پر خودکش حملے میں ملوث تھا۔\nکالعدم بی ایل اے کے موجودہ سرغنہ بشیر زیب نے 2017 میں بھارت کا دورہ کیا، دہشتگرد بشیر زیب افغان پاسپورٹ اور جعلی نام گل آغا کے ذریعے بھارت کا سفر کرتا تھا۔\nبشیر زیب نے بلوچستان میں ہونے والے حالیہ دہشتگردی کے حملوں کی منصوبہ بندی کی۔ دہشتگرد بشیر زیب  کراچی ایئرپورٹ پر چینی اہلکاروں پر حملے اور جعفر ایکسپریس پر حملے کی منصوبہ بندی میں ملوث تھا۔\nبلوچ نیشنل آرمی کے سرغنہ گلزار امام عرف شمبے نے بھی بھارتی ریاستی دہشتگردی کے واضح ثبوت دیے۔ دہشتگرد گلزار امام شمبے نے بھی بھارت میں زیر اعلاج رہنے کا اعتراف کیا تھا۔\nڈی جی آئی ایس پی آر نے بھی پاکستان میں بھارت کی ریاستی دہشت گردی کے ثبوت پیش کیے تھے اور بھارتی فوج کے حاضر سروس افسران کی پاکستان میں دہشتگردانہ کارروائیوں کی نشاندہی کی تھی۔\nبھارت پاکستان میں شہریوں اور فوج پر حملوں کے لیے دہشت گردوں کو بارود بھی فراہم کرتا ہے۔\nبھارتی خفیہ ایجنسی ’’را‘‘ اس وقت بھارت میں 21 سے زائد دہشتگردوں کے بیس کیمپس چلا رہی ہے۔ بھارت پاکستان میں دہشتگردانہ کارروائیوں کے لیے دہشت گردوں کی تربیت، ان کیمپوں میں کرتا ہے اور ان دہشتگردوں کے کیمپس کا مرکز بھارتی ریاست راجستھان میں موجود ہے۔\nدفاعی ماہرین کا کہنا ہے کہ سی پیک منصوبے اور پاک چین تعلقات کو سبوتاژ کرنے کے لیے بھارتی خفیہ ایجنسی ’’را‘‘ نے خصوصی سیل قائم کر رکھا ہے۔ بلوچستان میں نام نہاد دہشت گرد، بھارتی خفیہ ایجنسی ’’را‘‘ کی مدد سے پاکستان میں معصوم لوگوں کا خون بہا رہے ہیں۔",
        "published_date": "Tue, 13 May 25 10:46:09 +0000",
        "source": "Express Urdu"
    },
    {
        "guid": "f24d367728d202b1110ff979889565db",
        "title": "\"آئی پی ایل؛ بھارت میں غلط معلومات نے ہمیں ڈرا دیا تھا\"",
        "link": "https://www.express.pk/story/2761275/alyssa-healy-breaks-silence-on-ipl-chaos-amid-india-pakistan-tensions-2761275/",
        "image_url": "https://img.express.pk/logo/expresslogo.webp",
        "article": "آسٹریلوی فاسٹ بولر مچل اسٹارک کی اہلیہ اور ویمنز ٹیم کی کپتان ایلیسا ہیلی انڈین پریمئیر لیگ (آئی پی ایل) کے دھرم شالہ میں میچ اچانک روکے جانے پر بول اٹھیں۔\nمیڈیا رپورٹس کے مطابق آسٹریلوی ویمنز ٹیم کی کپتان ایلیسا ہیلی نے آئی پی ایل میچ کے دوران اسٹیڈیم میں اچانک لائٹس بند ہونے اور جنگی ماحول کو تلخ تجربہ قرار دیدیا۔\nانہوں نے کہا کہ اطلاعات کے فقدان کی وجہ سے دھرم شالہ میں کھلاڑی خوف کا شکار رہے، مجھے لگتا ہے کہ بھارت میں آئی پی ایل میچز کیلئے آسٹریلوی کرکٹرز کو اب حکومت سے سیکیورٹی کی یقین دہانی لینی چاہیے۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nایلیسا ہیلی نے کہا کہ ہمارے سارے آسٹریلیا کے گروپ میں بہت زیادہ پریشانی تھی، ساری صورتِ حال میں سب سے زیادہ ڈرانے والی چیز غلط معلومات تھیں، جنہوں نے ہمیں ڈرا دیا تھا۔\nآسٹریلوی ویمن کرکٹ ٹیم کی کپتان کا کہنا ہے کہ ہمیں کہا گیا کہ سب ٹھیک ہے، میچ ہوگا اور اچانک پھر احتیاطی طور پر اسٹیڈیم خالی کروالیا گیا، یہ درست تھا لیکن یہ پُرسکون بات نہیں تھی۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nانہوں نے کہا کہ ہم سب اسٹینڈ میں بیٹھے میچ دیکھ رہے تھے، لائٹس آف ہوجاتی ہیں، یہ ایک غیر حقیقی تجربہ تھا، ہم فیملیز اور اضافی سپورٹ اسٹاف ایک جگہ تھے، ہمیں کہا گیا کہ ہمیں اسی وقت نکلنا ہے۔\nان کا مزید کہنا تھا کہ ایک اور لڑکا آیا اور اس نے ایک بچے کو پکڑا اور کہا کہ یہاں سے ابھی نکلنا ہے، ہمیں اندازہ بھی نہیں تھا کہ کیا ہو رہا ہے، ہمیں ایک تنگ کمرے میں پہنچا دیا گیا، فاف ڈپلیسی نے تو جوتے بھی نہیں پہنے تھے، ہر کوئی چہروں سے پریشان لگ رہا تھا۔\nمزید پڑھیں: پاک بھارتی کشیدگی نے ہیڈن کی ٹی وی پریزینٹر بیٹی کو خوف میں مبتلا کردیا\nایلیسا ہیلی نے یہ بھی کہا کہ مچل اسٹارک نے پوچھنے پر بتایا کہ 60 کلومیٹر دور ایک گاؤں میں میزائل گرا ہے، میزائل گرنے سے دھرم شالہ میں بلیک آؤٹ ہوگیا، آدھے گھنٹے کے پاگل پن کے بعد ہم ہوٹل میں موجود تھے۔\nیاد رہے کہ بھارتی ریاست ہماچل پردیش کے شہر دھرم شالہ میں انڈین پریمیئر لیگ (آئی پی ایل) کا میچ منسوخ ہونے کے بعد کھلبلی کی صورتِ حال پیدا ہوگئی تھی۔\nمزید پڑھیں: آئی پی ایل میچ کی منسوخی! چیئرلیڈر نے بھی سیکیورٹی پر سوال اٹھادیا\nآئی پی ایل میں پنجاب کنگز اور دہلی کیپیٹل کے درمیان جاری میچ کی پہلی اننگز کے گیارہویں اوور کے بعد میچ ختم کر دیا گیا تھا۔ \nاس واقعے کے وقت ایلیسا ہیلی اپنے شوہر فاسٹ بولر مچل اسٹارک کے ساتھ بھارت میں موجود تھیں، وہ دھرم شالہ میں اپنے شوہر مچل اسٹارک کا میچ دیکھ رہیں تھیں۔",
        "published_date": "Tue, 13 May 25 10:32:59 +0000",
        "source": "Express Urdu"
    },
    {
        "guid": "c84f0699e4e11d02621209b4e7915cb8",
        "title": "ایف بی آر کو بجٹ سے قبل ریونیو میں اضافے کی امید، عدالتی فیصلوں سے 250 ارب کی ممکنہ وصولی متوقع",
        "link": "https://www.express.pk/story/2761274/fbr-hopes-for-increase-in-revenue-before-budget-expects-possible-recovery-of-rs250-billion-from-courts-2761274/",
        "image_url": "https://img.express.pk/logo/expresslogo.webp",
        "article": "ایف بی آر کو بجٹ سے قبل ریونیو میں اضافے کی امید ہے جب کہ عدالتوں سے 250 ارب روپے کی ممکنہ وصولی متوقع ہے۔\nرپورٹ کے مطابق سپریم کورٹ اور ہائی کورٹ  ٹیکس بینچ میں زیر التوا مقدمات میں کامیابی کی توقع ہے، 30 جون سے پہلے 250 ارب روپے حاصل ہونے کا امکان ہے۔\nسپر ٹیکس کے 200 ارب روپے کے کیسز عدالتوں میں زیر التوا ہیں، ٹریبونلز میں 600 ارب روپے کے ٹیکس مقدمات زیر سماعت ہیں۔\nایف بی آر نے ٹیکس شارٹ فال پورا کرنے کے لیے کوششیں تیز کردی ہیں، دو بڑی کمپنیوں سے 20 ارب روپے کی وصولی ہو چکی ہے، مزید بڑی کمپنیوں سے ٹیکس وصولی کی توقع بڑھ گئی۔",
        "published_date": "Tue, 13 May 25 10:28:31 +0000",
        "source": "Express Urdu"
    },
    {
        "guid": "d0a0e9cf8ecfbe02db2a8d86671a641a",
        "title": "سی اے اے کے سکیورٹی افسران بین الاقوامی سطح پر تصدیق شدہ انسپکٹرز بن گئے",
        "link": "https://www.express.pk/story/2761273/caa-security-officers-become-internationally-certified-inspectors-2761273/",
        "image_url": "https://img.express.pk/logo/expresslogo.webp",
        "article": "پاکستان سول ایوی ایشن اتھارٹی نے ایوی ایشن سکیورٹی میں ایک اور سنگ میل عبور کرلیا۔\nیو کے ڈی ایف ٹی کے تعاون سے پاکستان سول ایوی ایشن کے سکیورٹی افسران کی تربیت مکمل کرلی گئی جس کے بعد وہ بین الاقوامی سطح پر تصدیق شدہ انسپکٹرز بن گئے ہیں۔\nآئی سی اے او کے تربیت یافتہ یو کے ڈی ایف ٹی انسٹرکٹرز نے پاکستان میں سکیورٹی افسران کو تربیت دی، پاکستان کو پہلے ہی ایوی ایشن سکیورٹی میں برصغیر میں سبقت حاصل ہے جس میں نئی تربیت سے مزید بہتری آئے گی۔\nفرانس اور کوریا کی سی اے اے کے تعاون سے پاکستانی افسران کو بین الاقوامی اداروں میں تعلیم کے مواقع مل گئے، وزیر اور سیکرٹری دفاع کے وژن کے مطابق ایوی ایشن ریگولیٹری مہارت میں اضافہ جلد مکمل ہوگا۔\nترجمان سی اے اے کے مطابق پاکستان عالمی ایوی ایشن تنظیموں میں ایک مضبوط اور موثر آواز بننے کے قریب ہے، پی سی اے اے سیفٹی انسپکٹرز کے لیے فرانس اور کوریا میں ماسٹرز پروگرام اور ٹریننگ کے مواقع بھی حالیہ کوششوں کے ذریعے ممکن ہوئے۔",
        "published_date": "Tue, 13 May 25 10:26:26 +0000",
        "source": "Express Urdu"
    },
    {
        "guid": "80d44de110867f18efc8b9a82ef8f43c",
        "title": "گوگل نے اپنا لوگو تبدیل کردیا",
        "link": "https://www.express.pk/story/2761272/google-changed-its-logo-2761272/",
        "image_url": "https://img.express.pk/logo/expresslogo.webp",
        "article": "گوگل نے تقریباً ایک دہائی میں پہلی بار اپنے رنگین \"G\" لوگو کو اپ ڈیٹ کردیا ہے۔\nنائن ٹو فائیو گوگل کے مطابق iOS اور Pixel فونز پر گوگل ایپ کی ایک اپ ڈیٹ اب ایک نیا لوگو دکھاتی ہے جو لوگو کے سرخ، پیلے، سبز اور نیلے رنگوں کو ملا دیتا ہے۔\nگوگل نے آخری بار ستمبر 2015 میں اپنے لوگو میں بڑی تبدیلی کی تھی، جب کمپنی نے اپنے فونٹ کو sans-serif فونٹ میں اپ ڈیٹ کیا تھا۔ اس وقت، گوگل نے ایک نیا \"G\" لوگو بھی ظاہر کیا جس میں برانڈ کے تمام رنگ شامل تھے۔\nاگرچہ یہ حالیہ تبدیلی تھوڑی زیادہ لطیف ہو سکتی تھی لیکن نیا ملا ہوا لوگو اسے جیمنی لوگو میں استعمال کیے گئے گریڈینٹ کے مطابق بناتا ہے۔\nاب تک ایسا لگتا ہے کہ گوگل نے صرف iOS اور Pixel فونز پر اپنا لوگو اپ ڈیٹ کیا ہے۔ کیونکہ \"G\" اب بھی ویب اور دیگر اینڈرائیڈ ڈیوائسز پر پرانے ڈیزائن کے لوگو کے ساتھ ظاہر ہورہا ہے۔\nدوسری جانب گوگل نے ٹیک ویب سائٹ دی ورج کی جانب سے تبصرے کی درخواست کا فوری طور پر جواب نہیں دیا ہے۔",
        "published_date": "Tue, 13 May 25 10:23:59 +0000",
        "source": "Express Urdu"
    },
    {
        "guid": "b0b7de38849d39c675a22176ec8a1564",
        "title": "جنید اکبر پبلک اکاؤنٹس کمیٹی کی چیئرمین شپ سے مستعفی",
        "link": "https://www.express.pk/story/2761271/junaid-akbar-resigns-from-the-chairmanship-of-the-public-accounts-committee-2761271/",
        "image_url": "https://img.express.pk/logo/expresslogo.webp",
        "article": "تحریک انصاف سے تعلق رکھنے والے رکن قومی اسمبلی جنید اکبر نے پبلک اکاؤنٹس کمیٹی کی چیئرمین شپ سے  استعفا دے دیا۔\nجنید اکبر نے اپنا استعفا پی ٹی آئی چیئرمین بیرسٹر گوہر کے حوالے کر دیا۔\nپی اے سی کی چیئرمین شپ چھوڑنے والے جنید اکبر کا کہنا تھا کہ یہ عہدہ پارٹی کی امانت تھا اور پارٹی قیادت کی ہدایت پر اپنا استعفا جمع کروایا۔\nجنید اکبر نے اسپیکر قومی اسمبلی سردار ایاز صادق سے ملاقات بھی کی جس میں پی اے سی کے عہدے سے استعفے پر تبادلہ خیال کیا گیا۔",
        "published_date": "Tue, 13 May 25 10:03:51 +0000",
        "source": "Express Urdu"
    },
    {
        "guid": "9f45b431db16bd63ba3ae42cfb714c5f",
        "title": "شیخ حسینہ واجد کی جماعت عوامی لیگ کی انتخابی رجسٹریشن معطل، تمام سرگرمیوں پر پابندی",
        "link": "https://www.express.pk/story/2761270/shaikh-haseena-ki-jamat-awamileague-ki-election-registration-suspended-2761270/",
        "image_url": "https://img.express.pk/logo/expresslogo.webp",
        "article": "ڈھاکہ: بنگلہ دیش الیکشن کمیشن نے سابق وزیر اعظم شیخ حسینہ واجد کی سیاسی جماعت عوامی لیگ کا انتخابی رجسٹریشن معطل کرتے ہوئے اسے آئندہ قومی انتخابات میں حصہ لینے سے روک دیا ہے۔ یہ فیصلہ عبوری حکومت کی جانب سے قومی سلامتی اور انسانیت کے خلاف جرائم کے الزامات کے تحت کیا گیا۔\nنوبیل امن انعام یافتہ محمد یونس کی سربراہی میں قائم عبوری حکومت نے عوامی لیگ اور اس کی قیادت کے خلاف انسدادِ دہشت گردی ایکٹ کے تحت کارروائی کا آغاز کر رکھا ہے۔ الیکشن کمیشن کے مطابق جب تک انٹرنیشنل کرائمز ٹریبونل اپنی تحقیقات مکمل نہیں کر لیتا، پارٹی پر ہر قسم کی سیاسی سرگرمی پر مکمل پابندی عائد رہے گی۔\nڈھاکہ میں عوامی لیگ کے خلاف جاری مظاہروں کے بعد لوگوں نے پابندی کے فیصلے کو سڑکوں پر آ کر جشن کے طور پر منایا۔ مظاہرین کا کہنا ہے کہ 15 سالہ آمریت اور مظالم کے بعد یہ ایک \"انقلابی قدم\" ہے۔\nیاد رہے کہ جولائی 2024 میں طلبہ مظاہروں کے بعد ملک بھر میں شدید سیاسی بے چینی اور ہنگامے پھوٹ پڑے تھے۔ ان مظاہروں کے دوران تقریباً 1,500 افراد جاں بحق اور 3,500 سے زائد لاپتہ ہوئے تھے، جن کے بارے میں شبہ ہے کہ انہیں جبری طور پر اغوا کیا گیا۔ شیخ حسینہ اگست 2024 میں بھارت فرار ہو گئی تھیں۔\nشیخ حسینہ اور دیگر سینئر لیڈران پر انتخابی دھاندلی، انسانی حقوق کی خلاف ورزیوں اور سیاسی مخالفین کو دبانے کے الزامات کی تحقیقات جاری ہیں۔\nبین الاقوامی تنظیموں اور مبصرین نے اس فیصلے پر تشویش کا اظہار کرتے ہوئے کہا ہے کہ یہ سیاسی انتقام اور اجتماعی سزا کی ایک خطرناک نظیر بن سکتا ہے۔\nبی این پی (بیگم خالدہ ضیا کی قیادت میں) نے فوری انتخابات کا مطالبہ کیا ہے۔ نئی قائم شدہ نیشنل سٹیزن پارٹی کا مؤقف ہے کہ پہلے اصلاحات کی جائیں، اس کے بعد انتخابات کرائے جائیں۔",
        "published_date": "Tue, 13 May 25 09:55:44 +0000",
        "source": "Express Urdu"
    },
    {
        "guid": "0c627d9a66e3d396eeea571969a41e71",
        "title": "مشروب ساز کمپنیوں کی سخت نگرانی کیلیے 50 سے زائد ریونیو افسران تعینات",
        "link": "https://www.express.pk/story/2761268/beverage-companies-ki-sakht-nigrani-ke-liay-50-se-zaid-revenue-officers-tainaat-2761268/",
        "image_url": "https://img.express.pk/logo/expresslogo.webp",
        "article": "فیڈرل بورڈ آف ریونیو (ایف بی آر) نے مشروب ساز کمپنیوں کی سخت نگرانی کا فیصلہ کرتے ہوئے 21 مشروبات کمپنیوں میں 50 سے زائد ریونیو افسران تعینات کر دیے۔\nایف بی آر کی ہدایت پر پیداوار اور فروخت کی سخت نگرانی شروع کی گئی ہے، سیلز ٹیکس اور فیڈرل ایکسائز قوانین کے تحت کارروائی کی جائے گی۔\nلارج ٹیکس پیئرز آفس لاہور کو نگرانی کی ہدایات جاری کر دی گئیں۔ ایف بی آر نے صنعتی یونٹس میں اسٹاک اور ریکارڈ کی جانچ کا حکم دیا ہے۔\nان لینڈ ریونیو افسران مخصوص کمپنیوں میں 2 جون تک تعینات ہوں گے۔ پیداوار، ترسیل اور سیلز کا مکمل ریکارڈ بورڈ کو پیش کیا جائے گا۔\nایف بی آر نے ایکٹ 1990 اور 2005 کے تحت اختیارات استعمال کیے۔",
        "published_date": "Tue, 13 May 25 09:33:42 +0000",
        "source": "Express Urdu"
    },
    {
        "guid": "34223cf211b0d73ec8c927c888eed79b",
        "title": "آئی ایم ایف کی شرط پر نیا کلائمیٹ بجٹ طریقہ کار متعارف",
        "link": "https://www.express.pk/story/2761263/new-climate-budget-mechanism-introduced-on-imfs-terms-2761263/",
        "image_url": "https://img.express.pk/logo/expresslogo.webp",
        "article": "وزارت خزانہ نے آئی ایم ایف کی شرط پر نیا کلائمیٹ بجٹ طریقہ کار متعارف کردیا جب کہ آئندہ مالی سال کے بجٹ میں موسمیاتی اخراجات کی واضح نشاندہی لازم قرار دی گئی ہے۔\nرپورٹ کے مطابق کلائمیٹ بجٹ ٹیگنگ سبسڈیز اور گرانٹس تک توسیع پا گئی، تمام وزارتوں و ڈویژنز سے 30 مئی تک بجٹ تخمینے طلب کر لیے گئے۔\nمتعلقہ محکموں کو اضافی فارم “تھری سی” پُر کرنے کی ہدایت کی گئی ہے، کلائمیٹ بجٹ ٹیگنگ آئی ایم ایف قرض پروگرام کی بنیادی شرط ہے، سبسڈیز کی شفافیت اور ماحولیاتی انطباق اب لازمی جزو بنے گا۔\nموسمیاتی تبدیلی سے متعلق مالی نظم و ضبط کو مزید سخت کیا جائے گا    بجٹ دستاویز میں ماحولیات کیلئے الگ اور نمایاں لائن آئٹمز شامل ہوں گی۔",
        "published_date": "Tue, 13 May 25 09:08:18 +0000",
        "source": "Express Urdu"
    },
    {
        "guid": "4b23ef40846fcef02e180ce3123d2d63",
        "title": "پاکستان وہ ملک ہے جہاں ہر مذہب کے لوگ سکون سے سانس لے سکتے ہیں، فہد مصطفیٰ",
        "link": "https://www.express.pk/story/2761261/pakistan-is-a-country-where-people-of-all-religions-can-breathe-peacefully-fahad-mustafa-2761261/",
        "image_url": "https://img.express.pk/logo/expresslogo.webp",
        "article": "پاکستان شوبز کے اداکار اور ٹی وی میزبان فہد مصطفیٰ نے حالیہ بھارتی اشتعال انگیزی کے خلاف پاکستان کے مؤثر دفاعی ردعمل کو سراہتے ہوئے پاک افواج کو خراجِ تحسین پیش کیا ہے۔\nنجی ٹی وی چینل پر اپنے شو کے آغاز میں فہد مصطفیٰ نے افواجِ پاکستان کو خراجِ تحسین پیش کرتے ہوئے کہا کہ پاک فوج مزہ ہی آگیا دل خوش ہوگیا، انہوں نے بھارت کو پیغام دیا کہ یہ وہ ملک ہے جس میں ہندو مسلمان سکھ عیسائی سب ایک ساتھ رہتے ہیں اور ان کی عزتیں ہمیشہ برقرار رہتی ہیں ایک دوسرے کو پیار اور عزت سے دیکھتے ہیں۔\nانہوں نے بھارت کو تنقید کا نشانہ بناتے ہوئے کہا کہ یہ وہ ملک نہیں ہے جہاں صرف ہندوتوا کا راج ہو بلکہ یہ وہ ملک ہے جہاں ہر بچہ سکون سے سانس لے سکتا ہے صرف اس لئے کیونکہ ہمارے دل ہمارے ذہن بہت کھلے ہوئے ہیں پاکستانی بہت بڑا دل رکھتے ہیں۔\nA post shared by Niche Lifestyle (@nichelifestyle)\nانہوں نے پاکستانی میڈیا کی کارکردگی کو سراہتے ہوئے کہا کہ پاکستانی میڈیا نے بہت طریقے سے رپورٹنگ کی ہے اور تمیز کے دائرے میں رہتے ہوئے رپورٹنگ کی ہے۔ بھارتی میڈیا کو آڑے ہاتھوں لیتے ہوئے انہوں نے کہا کہ ہماری میڈیا نے کوئی جھوٹ نہیں بولا وہی بتایا جو ہوا اور جو ہوا وہ بھارت کو محسوس ہوا۔\nانہوں نے بھارت پر تنقید کرتے ہوئے کہا کہ ’دوبارہ نہیں کرنا بیٹا ورنہ اس بار نہ چھوڑیں گے فلم نہیں چل رہی ہے جب سچ میں ہوتا ہے تو ایسا ہوتا ہے تو اب انجوائے کرو اس کو‘۔\nفہد مصطفیٰ نے مزید کہا کہا بھارت کو سمجھنا ہوگا کہ پاکستانی قوم اور افواج متحد ہیں، اور کسی بھی جارحیت پر خاموش نہیں رہیں گے۔ ان کا یہ بیان سوشل میڈیا پر وائرل ہورہا ہے اور صارفین کی جانب سے انہیں خوب سراہا جا رہا ہے۔",
        "published_date": "Tue, 13 May 25 08:33:12 +0000",
        "source": "Express Urdu"
    },
    {
        "guid": "https://urdu.arynews.tv/pti-want-ceasefire-13-05-2025/",
        "title": "بھارت کے ساتھ سیز فائر ہوگیا تو آپس میں بھی ہونا چاہیے، پی ٹی آئی",
        "link": "https://urdu.arynews.tv/pti-want-ceasefire-13-05-2025/",
        "image_url": "https://urdu.arynews.tv/wp-content/uploads/2025/01/pti-5.jpg",
        "article": "راولپنڈی: چیئرمین پاکستان تحریک انصاف (پی ٹی آئی) بیرسٹر گوہر کا کہنا ہے کہ بھارت کے ساتھ سیز فائر ہوگیا تو آپس میں بھی ہونا چاہیے۔\nاڈیالہ جیل کے باہر میڈیا سے گفتگو کرتے ہوئے بیرسٹر گوہر نے کہا کہ آپس میں سیز فائر ہونا چاہیے تاکہ قوم میں یکجہتی، عمران خان اور اہلیہ کی رہائی ہو، لیڈروں کے مقدمات اور پکڑ دھکڑ ہمیشہ ہمیشہ کیلیے ختم ہونی چاہیے، اسمبلی میں بھی کہا تھا ملک کی سب سے بڑی پارٹی کے رہنما کو مزید جیل میں نہ رکھیں۔\nبیرسٹر گوہر نے کہا کہ اللہ نے کرم نوازی کی بھارت کا غرور خاک میں ملا ہے، دعائیں قبول ہوئیں قوم کا سر فخر سے بلند ہوا ہے، پاکستان کا جواب پوری دنیا نے دیکھا اور سنا بھارت نے محسوس بھی کیا۔\nیہ بھی پڑھیں: جنگ میں آرمی چیف جنرل عاصم منیر نے بہترین پرفارم کیا، چیئرمین پی ٹی آئی\nانہوں نے کہا کہ بھارت نے خود اعتراف کیا پاکستان نے 26 مقامات پر ٹارگٹ کیا، بھارتی ایئر فورس نے بھی اعتراف کیا کہ ان کے رافیل جہاز کا کتنا نقصان ہوا۔\nان کا کہنا تھا کہ پاک فوج کے حق میں پی ٹی آئی سب سے آگے تھی، پی ٹی آئی نے قومی یکجہتی اور پاک فوج کے حق میں ریلی نکالی۔\n’پاکستان سے دنیا کے تعلقات اب تبدیل ہوں گے دنیا کا نظریہ تبدیل ہوگا۔ پہلی بار دنیا نے دیکھا کہ کسی مسلمان ملک نے اپنا لوہا منوایا۔ اسمبلی میں کہا تھا کہ پاک بھارت لڑائی، غزہ اور اسرائیل والی نہیں بلکہ بڑی مختلف ہوگی۔‘\nچیئرمین پی ٹی آئی کا مزید کہنا تھا کہ خوشی کی بات ہے آج عمران خان کی بہنوں کو ملاقات کی اجازت مل گئی، یہ ملاقات ضروری تھی امید ہے ہو جائے گی، 6 وکلا کے نام دیے تھے ظہیر عباس چوہدری اور سلمان صفدر اندر جا چکے ہیں۔",
        "published_date": "Tue, 13 May 2025 11:12:03 +0000",
        "source": "ARY Urdu"
    },
    {
        "guid": "903b9f338a341212e6d3eaf29cf1aba9",
        "title": "نواز شریف کا کوئی ایک جواب دکھادیں جو اس نے مودی کو دیا ہو؟ علیمہ خان",
        "link": "https://www.express.pk/story/2761282/show-me-any-answer-that-nawaz-sharif-has-given-to-modi-aleema-khan-2761282/",
        "image_url": "https://img.express.pk/logo/expresslogo.webp",
        "article": "بانی پی ٹی آئی عمران خان کی بہن علیمہ خان نے کہا ہے کہ کیا آپ کو نواز شریف کا کوئی جواب نظر آیا جو اس نے مودی کو دیا ہو؟ لاہور میں مودی کے خلاف مظاہرہ کرنے پر ہمارے خلاف مقدمہ درج کیا گیا ہمیں مودی سے کوئی غرض نہیں ہمیں پاکستان سے غرض ہے۔\nاڈیالہ جیل کے باہر میڈیا سے گفت گو کرتے ہوئے انہوں ںے کہا کہ لوگ جنگ کو پی ایس ایل کا میچ سمجھ رہے ہیں مگر یہ میچ نہیں ہے، جنگیں اناؤں پر شروع ہوتی ہیں ان سے ملک کے ملک تباہ ہوجاتے ہیں، ہمیں جنگ کی مزید تیاری کرنی چاہیے کیوں کہ مودی ہمارے حملوں کا جواب ضرور دے گا، ہمارا پانی بند ہوگیا تو ہماری فصلیں تباہ ہوجائیں گی۔\nان کا کہنا تھا کہ جنہوں نے عمران خان کو جیل میں ڈالا وہ پاکستان کے خیر خواہ نہیں ہوسکتے، بانی پی ٹی آئی کو رہا کیا جائے، ان کے کیسز نہیں سنے جارہے اگر ججز ان کے کیس لگائیں تو آدھے گھنٹے میں بانی باہر آسکتے ہیں، بانی کو تنہا کیا جارہا ہے یہ فوج نہیں شخصیات کررہی ہیں، وزیر اعظم، صدر اور آرمی چیف کو بانی سے خوف ہے فوج کو خوف نہیں ہے، بانی کا بیانیہ سوشل میڈیا نہیں بنا رہا، بانی کا فوج سے کوئی مسئلہ نہیں ہے۔",
        "published_date": "Tue, 13 May 25 11:09:51 +0000",
        "source": "Express Urdu"
    },
    {
        "guid": "d967c862552a77ced2ecc38458d2ac1d",
        "title": "وزیر اعظم کا ٹیکس نہ دینے والے افراد اور شعبوں کیخلاف بھرپور کارروائی کا حکم",
        "link": "https://www.express.pk/story/2761281/prime-minister-orders-strict-action-against-individuals-and-sectors-that-do-not-pay-taxes-2761281/",
        "image_url": "https://img.express.pk/logo/expresslogo.webp",
        "article": "وزیرِ اعظم شہباز شریف نے کہا ہے کہ ایسے افراد اور شعبے جو ٹیکس دینے کی استعداد رکھتے ہیں اور ٹیکس نہیں دیتے، انہیں ٹیکس نیٹ میں لایا جائے.ٹیکس چوری کرنے والے افراد و شعبوں کے خلاف بھرپور کاروائی عمل میں لائی جائے.\nوزیرِ اعظم  شہباز شریف کی زیرِ صدارت ایف بی آر کی ٹیکس کے دائرہ کار اور ٹیکس آمدن میں اضافے اور  پر جائزہ اجلاس آج اسلام آباد میں منعقد ہوا۔\nاجلاس کو بتایا گیا کہ ملک بھر میں سیمنٹ پلانٹس میں ٹریک اینڈ ٹریس سسٹم کے مکمل نفاذ سے ٹیکس آمدن میں اربوں روپے کا اضافہ ممکن ہوا۔\nاجلاس کو مزید بتایا گیا کہ چینی کی صنعت میں اس نظام کے نفاذ سے نومبر 2024 سے اپریل 2025 تک ٹیکس آمدن میں 35 فیصد کا اضافہ ہوا۔\nاجلاس کو بتایا گیا کہ وزیرِ اعظم کی قیادت میں ایف بی آر اصلاحات کی بدولت ٹیکس آمدنی کا جی ڈی پی کا 10 اعشاریہ 6 فیصد کا ہدف حاصل کر لیا جائے گا۔\nوزیرِ اعظم نے کہا کہ ایسے افراد اور شعبے جو ٹیکس دینے کی استعداد رکھتے ہیں اور ٹیکس نہیں دیتے، انہیں ٹیکس نیٹ میں لایا جائے، ٹیکس چوروں کی معاونت کرنے والے افسران و اہلکاروں کا بھی کڑا احتساب کیا جائے۔\nانہوں نے کہا کہ ٹیکس چوری کی روک تھام کیلئے جدید ٹیکنالوجی کا استعمال کیا جائے ٹیکس نیٹ میں اضافہ حکومت کی اولین ترجیح ہے، ٹیکس کی شرح کو کم کرکے عام آدمی پر بوجھ کو کم کرنا چاہتے ہیں.سیمنٹ اور دیگر شعبوں میں ڈیجیٹل مانیٹرنگ کو رواں برس جون تک مکمل کیا جائے۔\nوزیرِ اعظم نے ہدایت کی کہ تمباکو کے شعبے میں ٹیکس آمدن کے حصول کیلئے صوبوں کے ساتھ مل کر اقدامات تیز کئے جائیں.ٹیکس سے متعلق زیر التوا مقدمات کی مؤثر انداز سے پیروی کرکے ملک و قوم کے پیسے کا حصول یقینی بنایا جائے۔\nان کا کہنا تھا کہ اللہ کے فضل و کرم سے ملکی معیشت مستحکم اور ترقی کی جانب گامزن ہے، ملکی ترقی کیلئے سب کو اپنی ذمہ داری کو نبھانا ہوگا۔",
        "published_date": "Tue, 13 May 25 11:07:18 +0000",
        "source": "Express Urdu"
    },
    {
        "guid": "eda0154c63e057fcc5875483d343b9ed",
        "title": "بہت زیادہ تھائرائیڈ ہارمون معمر افراد میں کیا ذہنی مسائل پیدا کرسکتا ہے؟",
        "link": "https://www.express.pk/story/2761280/too-much-thyroid-hormone-may-harm-brain-health-2761280/",
        "image_url": "https://img.express.pk/logo/expresslogo.webp",
        "article": "یہ بات سائنسی تحقیق سے ثابت ہو چکی ہے کہ بہت زیادہ تھائرائیڈ ہارمون (Hyperthyroidism) خصوصاً معمر افراد میں ذہنی اور اعصابی مسائل کا سبب بن سکتا ہے۔\nتھائرائیڈ غدود گردن میں موجود ہوتے ہیں اور یہ جسم کے میٹابولزم کو کنٹرول کرنے والے ہارمونز (T3 اور T4) پیدا کرتے ہیں۔ جب یہ ہارمونز زیادہ مقدار میں بنتے ہیں تو پورے جسم کا نظام متاثر ہوتا ہے بشمول دماغ کے۔\nمعمر افراد میں زیادہ تھائرائیڈ ہارمون کے درج ذیل اثرات رونما ہوتے ہیں:\n1) اضطراب (Anxiety)\n2) یادداشت کی کمزوری\n3) چڑچڑاپن اور بے چینی\n4) نیند کی کمی\n5) ذہنی الجھن (Confusion)\n6) پریشانی اور ڈیپریشن\n7) دل کی دھڑکن تیز ہونا (جس سے بے سکونی ہوتی ہے)\nخاص طور پر بزرگ افراد میں یہ علامات بعض اوقات ڈیمینشیا یا الزائمر جیسی علامات پیدا کرتی ہیں حالانکہ مسئلہ صرف ہارمون کا ہوتا ہے۔\nجرنل آف کلینکل اینڈوکرائنولوجی اینڈ میٹابولزم نامی طبی جریدے اور ہارورڈ ہیلتھ کی رپورٹس بھی اس بات کی تصدیق کرتی ہیں کہ تھائرائیڈ کا توازن ذہنی صحت پر گہرا اثر ڈال سکتا ہے، خاص طور پر 60 سال سے زائد عمر کے افراد میں۔",
        "published_date": "Tue, 13 May 25 11:01:53 +0000",
        "source": "Express Urdu"
    },
    {
        "guid": "c9e5580b2a6d040b9d7e59f5df2e25fa",
        "title": "بھارت کے ساتھ سیز فائر ہوگیا اب آپس میں بھی سیز فائر ہونا چاہیے، بیرسٹر گوہر",
        "link": "https://www.express.pk/story/2761269/ceasefire-has-been-established-with-india-now-there-should-be-a-ceasefire-among-ourselves-as-well-says-barrister-gauhar-2761269/",
        "image_url": "https://img.express.pk/logo/expresslogo.webp",
        "article": "چیئرمین پی ٹی آئی بیرسٹر گوہر نے کہا ہے کہ بھارت کے ساتھ سیز فائر ہوگیا ہے تو آپس میں بھی سیز فائر ہونا چاہیے تاکہ قوم میں یک جہتی ہو، عمران خان اور بشری بی بی کی رہائی ممکن ہو۔\nبانی سے ملاقات کے لیے جانے سے قبل اڈیالہ جیل کے باہر میڈیا سے گفتگو میں انہوں نے کہا کہ خوشی کی بات ہے بہنوں کو ملاقات کی اجازت ملی، امید ہے ان کی ملاقات ہوجائے گی بہنوں کی ملاقات ہونا ضروری تھی، 6وکلاء کے نام دیئے تھے، ظہیر عباس چوہدری اور سلمان صفدر اندر جا چکے ہیں۔\nانہوں نے کہا کہ بھارت کا غرور خاک میں ملا ہے، اللہ نے کرم نوازی کی ہے، قوم کی دعائیں قبول ہوئی ہیں قوم کا سر فخر سے بلند ہوا ہے، جب پاکستان کا جواب گیا تو پوری دنیا نے دیکھا اور سنا، بھارت نے محسوس بھی کیا، بھارت نے خود اعتراف کیا کہ پاکستان نے 26 مقامات پر ٹارگٹ کیا،  بھارتی ایئر فورس نے بھی اعتراف کیا کہ انکے رافیل جہاز کا کتنا نقصان ہوا، کانگریس کے ممبر پارلیمنٹ ششی درور نے کہا کہ یہ 1971ء کا  پاکستان نہیں ہے، پاکستان کی قابلیت کیا ہے یہ ہمیں کیسے نقصان پہنچاسکتا ہے یہ ہمیں 2025ء میں پتا چل گیا۔\nبیرسٹر گوہر کا کہنا تھا کہ پاک فوج کے حق میں تحریک انصاف سب سے آگے تھے، قوم کی یک جہتی، پاک فوج کے حق میں ریلی نکالی، میں نے اسمبلی میں بھی کہا ملک کی سب سے بڑی پارٹی کے رہنما کو مزید جیل میں نہ رکھیں، اگر بھارت کے ساتھ سیز فائر ہو گیا ہے تو آپس میں بھی سیز فائر ہونا چاہیے تاکہ قوم میں یک جہتی ہو، بانی اور بشری بی بی کی رہائی ہو، لیڈروں کے مقدمات اور پکڑ دھکڑ کا سلسلہ ہمیشہ ہمیشہ کے لیے ختم ہونا چاہیے۔\nچیئرمین پی ٹی آئی نے کہا کہ پاکستان سے دنیا کے تعلقات اب تبدیل ہوں گے، دنیا کا نظریہ اب تبدیل ہوگا، پہلی بار دنیا نے دیکھا کہ کسی مسلمان ملک نے اپنا لوہا منوایا، اسمبلی میں کہا تھا پاک بھارت لڑائی، غزہ اور اسرائیل والی نہیں ہوگی، یہ بڑی مختلف ہوگی۔",
        "published_date": "Tue, 13 May 25 09:51:37 +0000",
        "source": "Express Urdu"
    },
    {
        "guid": "https://www.bbc.com/urdu/articles/cq5425pl1djo#0",
        "title": "چینی جے 10 سی اور فرانسیسی رفال طیارہ بنانے والی کمپنیوں کے شیئرز میں ’اتار چڑھاؤ‘ کا پاکستان اور انڈیا تنازع سے کیا تعلق ہے؟",
        "link": "https://www.bbc.com/urdu/articles/cq5425pl1djo",
        "image_url": "https://ichef.bbci.co.uk/news/1024/branded_urdu/4379/live/b830a9c0-3071-11f0-8519-3b5a01ebe413.jpg",
        "article": "پاکستان اور انڈیا کے درمیان حالیہ کشیدگی کے بعد یہ دعوے کیے جا رہے ہیں کہ چینی طیارہ J-10 بنانے والی کمپنی ’چنگڈو ایئر کرافٹ کارپوریشن‘ کے شیئرز میں اضافہ ہوا جبکہ رفال طیارے بنانے والی فرانسیسی کمپنی ڈیسو ایوی ایشن کے شیئرز میں کمی۔ \nیہ دعوے اس وقت سامنے آنا شروع ہوئے جب پاکستان نے دعویٰ کیا کہ اس نے چھ اور سات مئی کی درمیانی شب تین رفال سمیت پانچ انڈین طیاروں کو مار گرایا جبکہ انڈیا کی طرف سے اِن دعوؤں پر انڈین ایئر مارشل اے کے بھارتی کی جانب سے صرف اتنا کہا گیا کہ ’نقصانات لڑائی کا حصہ ہیں۔‘\nبی بی سی ویریفائی نے تین ایسی ویڈیوز کی تصدیق کی ہے جن کے بارے میں دعویٰ کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈین فضائیہ کے زیر استعمال ہیں۔\nدوسری جانب ایک امریکی عہدیدار نے نام ظاہر نہ کرنے کی شرط پر خبر رساں ادارے روئٹرز کو بتایا کہ ’مار گرایا جانے والا کم از کم ایک انڈین طیارہ فرانسیسی ساختہ رفال ہی تھا‘ جبکہ فرانسیسی انٹیلیجنس سے وابستہ ایک اہلکار نے بھی سی این این سے بات کرتے ہوئے اس کی تصدیق کی تھی۔\nواضح رہے کہ سنہ 2019 کی انڈیا پاکستان کشیدگی کے بعد انڈیا نے فرانسیسی کمپنی ڈیسو ایوی ایشن سے 36 رفال طیارے حاصل کیے تھے جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق ’اسی دورانیے میں پاکستان نے چین سے کم از کم 20 جے 10 سی جنگی طیارے حاصل کیے اور یہ چینی ساختہ پی ایل 15 میزائلوں سے لیس ہیں۔‘\nیاد رہے کہ پاکستانی فضائیہ کے ڈپٹی چیف آف ایئر آپریشنز ایئر وائس مارشل اورنگزیب کا کہنا تھا کہ انڈیا کے ساتھ فضائی کارروائی میں پاکستان کی طرف سے جے ایف 17، ایف 16 اور جے 10 طیاروں نے حصہ لیا تاہم انھوں نے اس حوالے سے تبصرہ نہیں کیا کہ آیا پاکستان نے چینی ساختہ پی ایل 15 کا استعمال کیا۔\nاس بحث سے قطع نظر کہ پاکستان نے انڈیا کے طیارے گرائے یا نہیں، بی بی سی نے اس تحریر میں پاکستان اور انڈیا کو دفاعی سامان فروخت کرنے والی بعض چینی، فرانسیسی اور اسرائیلی کمپنیوں پر نظر دوڑائی ہے اور یہ جاننے کی کوشش کی ہے کہ حالیہ کشیدگی نے انھیں کیسے متاثر کیا۔ \nسات مئی کو بلومبرگ نے اپنی رپورٹ میں لکھا کہ انڈیا اور پاکستان کے درمیان کشیدگی کے دوران چینی دفاعی کمپنیوں کے شیئرز کی قدر میں اضافہ دیکھا گیا۔\nجبکہ سی این بی سی کی آٹھ مئی کی رپورٹ میں بتایا گیا کہ جے 10 سی طیارے بنانے والی کمپنی چنگڈو کے شیئرز کی قدر میں اضافہ ہوا۔ اس نے بتایا کہ ہانگ کانگ میں لسٹڈ اس کے شیئر کی قدر چھ فیصد جبکہ شینزین میں 16 فیصد تک بڑھی جو اس کی قدر میں اکتوبر کے بعد سب سے بڑا اضافہ تھا۔ \nیہ وہی دن تھا جب پاکستانی حکام نے انڈیا کے آپریشن سندور کے جواب میں رفال سمیت متعدد انڈین طیارے گرانے کا دعویٰ کیا تھا۔\nجے 10 سی طیارے بنانے والی کمپنی چنگڈو ایئر کرافٹ کارپوریشن (سی اے سی) ایک چینی ایرو سپیس گروپ ہے جس نے جے ایف 17 تھنڈر لڑاکا طیارے بنانے میں بھی پاکستان کے ساتھ اشتراک کی تھی۔ \nاس کا بنیادی کام ایوی ایشن ہتھیار (لڑاکا جہازوں میں استعمال ہونے والے ہتھیار) اور سامان کے لیے تحقیق کرنا، انھیں تیار کرنا اور برآمد کرنا ہے۔ اب تک یہ گروپ جنگی مقاصد کے لیے جے فائیو، جے سیون، جے نائن، جے ٹین، جے ٹوئنٹی اور شیولنگ جیسے طیارے تیار کر چکا ہے۔ \nچین اور پاکستان کی نہ صرف مشترکہ فوجی مشقیں ہوتی ہیں بلکہ پاکستان جدید ہتھیاروں کے لیے بڑے پیمانے پر چین سے خریداری کرتا ہے۔ سٹاک ہوم انٹرنیشنل پیس ریسرچ انسٹی ٹیوٹ کی ایک رپورٹ کے مطابق گذشتہ پانچ برسوں کے دوران پاکستان میں ہتھیاروں کی درآمد کا 81 فیصد حصہ چین سے خریدا گیا جبکہ چین نے 5.28 ارب ڈالر کے ہتھیار پاکستان کو فروخت کیے ہیں جو اس کی جانب سے ہتھیاروں کی عالمی برآمدات کا 63 فیصد حصہ ہے۔\nچینی میڈیا کے مطابق پاکستان چین سے ایف سی 31 سٹیلتھ جنگی طیارے بھی خریدنے کا اعلان کر چکا ہے۔ \nدوسری طرف رفال طیارہ بنانے والی فرانسیسی کمپنی ڈیسو ایوی ایشن یورپی سٹاک ایکسچینج میں لسٹڈ ہے جس کی قدر میں 6 مئی سے 12 مئی تک قریب 24 یورو کی کمی ریکارڈ کی گئی ہے۔ اس پیشرفت کو گذشتہ ہفتے پاکستانی حکام کی جانب سے اسی دعوے سے جوڑا جا رہا ہے کہ انڈیا کے آپریشن سندور کے دوران پاکستانی فضائیہ نے جے 10 سی کی مدد سے رفال طیارے مار گرائے ہیں۔ \nسنہ 1929 سے فعال فرانسیسی کمپنی ڈیسو ایوی ایشن رفال کے علاوہ دیگر فوجی طیارے، بزنس جیٹ اور خلائی جہاز ڈیزائن کرتی ہے اور اس کمپنی کے تیارہ کردہ 10 ہزار جہاز دنیا کے 90 ممالک (بشمول انڈیا اور پاکستان) کے پاس ہیں۔ اس کے تیار کردہ فعال فوجی جہازوں کی تعداد ایک ہزار جبکہ فالکن جیٹس کی تعداد 2150 ہے۔ \nانڈیا نے طویل عرصے سے فرانسیسی دفاعی سامان پر انحصار کیا ہے۔ اس نے 1980 کی دہائی میں مراج 2000 طیارے جبکہ سنہ 2005 میں آبدوزیں خریدی ہیں۔ 2019 میں اسے ڈیسو ایوی ایشن سے 36 رفال طیارے ملے جبکہ اپریل 2025 میں اس نے 7.4 ارب ڈالر کے مزید 26 رفال طیارے خریدنے کا معاہدہ کیا۔\nاسی طرح ہروپ ڈرون بنانے والی اسرائیلی کمپنی اسرائیلی ایروسپیس انڈسٹریز کے حصص کی قدر میں بھی کچھ اضافہ ریکارڈ کیا گیا تھا۔ \nاس تناظر میں نو مئی کو اسرائیلی نیوز ویب سائٹ وائے نیٹ نیوز کی ایک رپورٹ میں بتایا گیا کہ دفاعی صنعت نے انڈیا اور پاکستان کے درمیان کشیدہ صورتحال پر گہری نظر رکھی ہوئی ہے۔ ایک روز قبل پاکستانی حکام نے الزام لگایا تھا کہ انڈیا نے اسرائیلی ہروپ ڈرونز کی مدد سے اس کی حدود میں دراندازی کی ہے۔ جبکہ نئی دہلی نے پاکستان پر ترک ساختہ ڈرون کے ذریعے دراندازی کا الزام لگایا تھا۔ \nاس رپورٹ میں اسرائیلی دفاعی ذرائع کے حوالے سے لکھا گیا کہ گذشتہ سال انڈیا نے اسرائیل سے قریب 1.5 ارب ڈالر کے ہتھیار خریدے اور یوں انڈیا اسرائیلی دفاعی کمپنیوں کے لیے ایک بہترین مارکیٹ ہے۔ \nرپورٹ میں یہ بھی بتایا گیا کہ البیٹ سسٹمز نامی اسرائیلی کمپنی انڈین فوج کو ہرمز ڈرون سپلائی کرتی ہے اور حیدرآباد میں ڈرونز کی مینوفیکچرنگ کا بھی ایک پلانٹ ہے۔ اسی شراکت داری کی مدد سے حماس کے سات اکتوبر کے حملے کے بعد انڈیا نے خام مال اور ڈرونز سپلائی کر کے اسرائیل کی مدد کی تھی۔ \nمگر انڈیا اور پاکستان کے درمیان سیز فائر کے اعلان سمیت عالمی سطح پر دیگر پیشرفتوں کے بعد اسرائیلی دفاعی کمپنیوں کے شیئرز کی قدر میں کمی ریکارڈ کی گئی تھی۔ \nروئٹرز کی ایک رپورٹ کے مطابق انڈیا اسرائیلی فوجی سامان کا سب سے بڑا خریدار ہے۔ انڈیا نے گذشتہ ایک دہائی میں اسرائیل سے 2.9 ارب ڈالر کا فوجی سامان خریدا ہے جس میں ریڈار، سرویلنس، ڈرون اور میزائل شامل ہیں۔ سٹاک ہوم انٹرنیشنل پیس ریسرچ انسٹیٹیوٹ کی تحقیق کے مطابق انڈیا دنیا کا سب سے بڑا دفاعی امپورٹر ہے جس نے 2021 سے 2022 تک 37 ارب ڈالر کا فوجی سامان خریدا ہے۔ \nدریں اثنا انڈیا نے گذشتہ ایک دہائی کے دوران روس سے 21.8 ارب ڈالر، فرانس سے 5.2 ارب ڈالر اور امریکہ سے 4.5 ارب ڈالر کا دفاعی سامان خریدا ہے۔\nچینی اور فرانسیسی ایئر کرافٹ کمپنیوں کے حصص میں اضافے اور کمی کے بارے میں سٹاک ایکسچینج سے تعلق رکھنے والے ماہرین کا کہنا ہے کہ اس تبدیلی کے پس پردہ کیپیٹل مارکیٹ کے محرکات ہیں جو دنیا میں سٹاک ایکسچینج میں لسٹڈ کمپنیوں کے حصص کی خرید و فروخت میں بنیادی کردار ادا کرتے ہیں۔\nپاک کویت انویسٹمینٹ کمپنی کے ہیڈ آف ریسرچ اینڈ ڈویلپمینٹ سمیع اللہ طارق نے بی بی سی کو بتایا کہ پاکستان اور انڈیا کے درمیان فضائی جنگ کے دوران ٹیکنالوجی کا مقابلہ ہوا اور ان کی پرفارمنس کی بنیاد پر ہی ان دونوں کمپنیوں کے حصص کی قیمتوں میں تبدیلی دیکھی گئی۔ \nانھوں نے بتایا کہ بظاہر ڈیسو ایوی ایشن کی پرفارمنس توقعات سے کم رہی اور چنگڈو کی توقع سے زیادہ، ’تو یہی اثر حصص کی قیمتوں پر بھی پڑا۔‘\nادھر عارف حبیب لمیٹڈ میں ہیڈ آف ریسرچ ثنا توفیق کی رائے ہے کہ ’شاید رفال کے سرمایہ کاروں کا اعتماد مجروح ہوا جبکہ دوسری طرف یہ بھی ممکن ہے کہ سرمایہ کار چنگڈو میں دلچسپی ظاہر کر رہے ہوں۔‘ \nمگر ثنا توفیق نے اس جانب اشارہ کیا کہ ’چنگڈو کے حصص کی قدر میں ابتدائی اضافے کے بعد اس میں کچھ کمی آئی جسے ٹیکنیکل کوریکشن (تکنیکی درستی) کہتے ہیں۔ اس سے مراد ہے کہ سٹاک ایکسچینج کے کاروبار میں جب ایک کمپنی کے حصص کی زیادہ خریداری ہو جاتی ہے تو کچھ سرمایہ کار سمجھتے ہیں کہ اسے بیچ کر منافع کما لینا چاہیے جسے سٹاک مارکیٹ میں پروفٹ ٹیکنگ کہتے ہیں۔‘\nسٹاک مارکیٹ بالخصوص عالمی منڈیوں میں کمپنیوں کے حصص پر نظر رکھنے والی کمپنی ’دی سمارٹ انویسٹر‘ کے شریک بانی ڈاکٹر ڈیوڈ کو کی رائے ہے کہ سرحد پار لڑائیوں کی خبریں دفاعی کمپنیوں کے شیئرز پر یقیناً اثر انداز ہو سکتی ہیں۔\nتاہم وہ بی بی سی اردو کو بتاتے ہیں کہ ’اگر کسی کمپنی کو اس کا فائدہ ہوتا ہے اور اس کے حصص کی قدر وقتی طور پر بڑھتی بھی ہے تو یہ اضافہ دیرپا نہیں رہتا۔ مگر اس کا یہ مطلب بھی نہیں کہ دفاعی سامان کی طلب مستقبل قریب میں ممکنہ طور پر کہیں کم ہونے جا رہی ہے۔‘\nوہ وضاحت کرتے ہیں کہ ’عالمی سطح پر بدامنی میں بظاہر اضافہ ہو رہا ہے۔ دفاعی سامان کی طلب میں اضافہ دیرپا بھی ہو سکتا ہے جب حکومتیں اپنا دفاعی بجٹ بڑھا رہی ہیں۔‘\n’یہ منصوبے دنوں تک محدود نہیں ہوتے بلکہ کئی برسوں تک چلتے ہیں۔‘ وہ مثال دیتے ہیں کہ ایک ٹینک یا طیارہ محض چند ہفتوں میں نہیں بنایا جا سکتا۔\nڈاکٹر ڈیوڈ کو کہتے ہیں کہ ’اِن دنوں دفاعی شعبہ گولیوں اور میزائلوں سے کہیں زیادہ وسیع ہے۔ دفاعی صنعت جدید طریقوں سے نگرانی اور انفارمیشن ٹیکنالوجی میں بھی ملوث ہے۔‘\nمگر ان کی رائے میں یہ کہنا درست نہیں کہ کوئی عالمی منڈی ’جنگ کی خبروں پر ردعمل نہیں دے گی۔‘\nجب ہم نے سنگاپور میں مقیم سٹاک مارکیٹس کے اِس ماہر سے خصوصاً چینی کمپنی چنگڈو ایئر کرافٹ کارپوریشن کی حالیہ کارکردگی سے متعلق دریافت کیا تو ان کا کہنا تھا کہ جے 10 سی طیارے بنانے والی اس کمپنی کے حصص کی قدر کافی عرصے سے بڑھ رہی ہے۔ ان کے تجزیے کے مطابق اس کی وجہ ’ممکنہ طور پر چین کی جانب سے دفاعی بجٹ میں اضافہ ہے۔‘\nاسی تناظر میں کوانٹم سٹریٹیجی سے منسلک ڈیوڈ روچ کی رائے ہے کہ منڈیوں میں چینی دفاعی کمپنیوں کے حصص میں قدر میں اضافہ شاید اس چیز کو بھی اجاگر کرتا ہے کہ اگر پاکستان اور انڈیا کے درمیان کشیدگی بڑھتی ہے تو ’چین نقصانات کے ازالے کے لیے پاکستان کو مزید ہتھیار فراہم کرے گا۔‘\nانٹرنیشنل انسٹیٹیوٹ فار سٹریٹیجک سٹڈیز کی رپورٹ کے مطابق سلامتی کو درپیش بڑھتے ہوئے خطرات کے پیش نظر 2024 کے دوران عالمی دفاعی اخراجات 2.46 ٹریلین ڈالر تک جا پہنچے ہیں۔ ایشیا، مشرق وسطی، شمالی افریقہ اور یورپ کے ملکوں نے اپنے، اپنے دفاعی بجٹ بڑھا دیے ہیں۔ یہ رجحان 2025 میں بھی جاری رہنے کا امکان ہے۔",
        "published_date": "Wed, 14 May 2025 03:26:42 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c861w0nj5x4o#0",
        "title": "سعودی عرب میں ٹرمپ کا جامنی قالین، عربی گھوڑوں اور 142 ارب ڈالر کے دفاعی معاہدے سے استقبال",
        "link": "https://www.bbc.com/urdu/articles/c861w0nj5x4o",
        "image_url": "https://ichef.bbci.co.uk/news/1024/branded_urdu/e977/live/0ae4e470-305d-11f0-8947-7d6241f9fce9.jpg",
        "article": "امریکی صدر ڈونلڈ ٹرمپ نے اپنے دوسرے صدارتی دور کے پہلے بڑے غیر ملکی دورے پر سعودی عرب کو امریکہ کا سب سے مضبوط شراکت دار قرار دیا ہے۔ وہ اس دورے پر کئی خلیحی ممالک جائیں گے جہاں سرمایہ کاری لانے پر توجہ دی جائے گی۔\nریاض میں گفتگو کرتے ہوئے امریکی صدر نے شام پر عائد تمام پابندیاں ہٹانے کا وعدہ کیا۔ ان کا کہنا تھا کہ شام کے پاس اب ایک موقع ہے کہ آگے بڑھے اور 'عظمت چھو لے۔'\nدورے کے پہلے روز امریکہ اور سعودی عرب نے 142 ارب ڈالر کے دفاعی معاہدے کا اعلان کیا۔ جبکہ سرمایہ کاری کے کچھ دیگر اعلانات بھی کیے گئے۔ سعودی ولی عہد کا کہنا ہے کہ یہ معاہدے 1 ٹریلین ڈالر تک کے ہوں گے۔\nٹرمپ نے 2017 میں پہلے صدارتی دور کے آغاز پر بھی سب سے پہلے سعودی عرب کا غیر ملکی دورہ کیا تھا۔ وہ اب حالیہ دورے پر قطر اور متحدہ عرب امارات بھی جائیں گے۔\nمنگل کو ٹرمپ کا سعودی عرب میں پرتپاک استقبال کیا گیا۔ جیسی ہی ایئرفورس ون ریاض کے قریب پہنچا، سعودی پائلٹوں نے چھ امریکی ساختہ ایف 15 طیاروں کے ذریعے امریکی صدر کو پروٹوکول دیا۔ شاہی ٹرمینل میں روایتی کافی کی تقریب کے بعد ٹرمپ کی لیموزین گاڑی کو سفید عربی گھوڑوں کے ساتھ روانہ کیا گیا۔ گھڑسواروں کے ہاتھوں میں امریکی اور سعودی پرچم تھے۔ \nٹرمپ کو وہاں سنہری تلواروں کے ساتھ  سلامی پیش کی گئی۔ ان کے سامنے جامنی رنگ کا قالین بچھایا گیا۔ ٹرمپ کی ٹائی بھی اسی رنگ سے ملتی جلتی تھی۔\n2021 میں سعودی عرب نے سُرخ قالینوں کو جامنی رنگ سے تبدیل کر دیا تھا، یہ کہتے ہوئے کہ یہ رنگ اس کے صحرائی پھولوں اور سخاوت کی علامت ہیں۔\nولی عہد شہزادہ محمد بن سلمان نے ٹرمپ کا ایئرپورٹ پر استقبال کیا۔ صدر ٹرمپ کی لیموزین کے گرد ان کے اعزاز میں سفید عربی گھوڑے موجود رہے۔ \nانویسٹمنٹ فورم کے دوران ٹرمپ نے امریکہ اور سعودی عرب کے تعلق کو کچھ یوں بیان کیا: 'یہ اب پہلے سے کہیں گنا زیادہ مضبوط ہے۔'\nان کا کہنا تھا کہ 'جب سے ہماری شراکت شروع ہوئی، ہم نے دیکھا کہ امریکہ میں دولت آتی ہی چلی گئی۔'\nٹرمپ امریکی معیشت میں اضافے کے لیے غیر ملکی سرمایہ کاروں کو دعوت دے رہے ہیں۔ ان کے دوسرے صدارتی دور کے پہلے چار مہینوں کے دوران اسی پر سب سے زیادہ توجہ دی گئی ہے۔\nٹرمپ نے سعودی شہزادہ محمد بن سلمان کے بارے میں کہا کہ 'مجھے وہ بہت پسند ہیں۔ اسی لیے ہم انھیں بہت کچھ دیتے ہیں۔'\nیہ پرتپاک استقبال اور ڈرامائی تقریب سابق امریکی صدر جو بائیڈن کو ملنے والے ویلکم سے کافی مختلف تھی۔ بائیڈن نے صحافی جمال خاشقجی کے قتل کے بعد سعودی عرب کو ' اچھوت' ریاست قرار دیا تھا۔\nمگر بائیڈن نے اپنے اس بیان کے بعد سعودی عرب کا دورہ کیا تھا تاکہ پیٹرول کی قیمتوں میں کمی لائی جائے۔ اس دوران ان کے محمد بن سلمان کے ساتھ خوشگوار تعلق کے مناظر بھی سامنے آئے تھے۔\nٹرمپ نے مالی معاہدوں کے لیے خلیجی ممالک کا دورہ شروع کیا ہے۔ انھوں نے اپنی تقریر میں کہا کہ اس طرح کی معاشی و کامرس کی ترقی سے مشرق وسطیٰ تشدد اور تقسیم سے آزاد ہوجائے گا۔\nٹرمپ کے ساتھ ان کے ارب پتی اتحادی ایلون مسک، اوپن اے آئی کے سربراہ سیم آلٹمین، بلیک راک کے سربراہ لیری فِنگ اور اینویڈیا کے سربراہ جینسن ہوانگ بھی موجود تھے۔\nیہ شخصیات ایک ایسے وقت میں سعودی رہنماؤں سے مل رہی ہیں جب وہ تیل پر انحصار کو کم کرنے کے لیے کوشاں ہیں۔ انھوں نے مصنوعی ذہانت میں بھی سرمایہ کاری بڑھائی ہے۔\nہوانگ نے اعلان کیا کہ اینویڈیا اپنی 18 ہزار سے زیادہ جدید اے آئی چِپس سعودی کمپنی ہیومین کو فروخت کرے گا۔ جبکہ تقریب میں موجود بلیک ویل کے سربراہ نے بتایا کہ ان کی چِپس سعودی عرب کے ڈیٹا سینٹرز میں استعمال ہوں گی۔\nٹرمپ نے اپنی تقریر میں کہا کہ وہ چاہتے تھے سعودی عرب ابراہیم معاہدے میں شریک ہوتا جس کے تحت ان کے پہلے دور میں اسرائیل کے بعض خلیجی ممالک کے ساتھ پہلی بار سفارتی تعلقات قائم ہوئے تھے۔\nمگر ان کے دوست محمد بن سلمان نے واضح کیا کہ ایسا تب تک نہیں ہوگا جب تک غزہ میں مستقل جنگ بندی نہیں ہوتی اور فلسطینی ریاست کے قیام کا راستہ صاف نہیں ہوجاتا۔\nیہ دوستی کیا کچھ کر سکتی ہے، اس کی بھی ایک حد ہے۔ ٹرمپ نے اپنی تقریر میں اسرائیل اور حماس کے بیچ لڑائی کا مختصر تذکرہ کیا۔\nانھوں نے شرکا سے کہا کہ غزہ کے لوگ 'بہتر مستقبل' کے مستحق ہیں مگر حماس نے 'سیاسی مقاصد کے لیے اسے اغوا، تشدد اور ہدف بنا رکھا ہے'۔ وہ حماس کے اسرائیل پر سات اکتوبر 2023 کے حملے کا حوالہ دے رہے تھے۔\nٹرمپ نے اعلان کیا کہ وہ شام پر عائد پابندیاں ہٹا رہے ہیں تاکہ نئی حکومت کو فائدہ ہو۔ ان کا کہنا تھا کہ محمد بن سلمان نے ان سے اس اقدام کی درخواست کی تھی۔ امریکی صدر نے کہا کہ 'میں ولی عہد کے لیے کیا نہیں کر سکتا۔'\nشام پر ایک دہائی سے امریکی پابندیاں نافذ ہیں۔ ان کا مقصد سابق آمر صدر بشار الاسد پر دباؤ ڈالنا اور معاشی طور پر نقصان پہنچانا تھا۔ شامی باغیوں نے اسد حکومت کا تخت دسمبر میں الٹا دیا گیا تھا۔\nشام نے اس کے بعد ایک عبوری صدر کو منتخب کیا ہے اور یوں امریکہ کے ساتھ سفارتی کوششیں شروع کی گئی ہیں۔\nشام کے وزیر خارجہ نے ملک میں بحالی کے منصوبوں کے لیے اس ریلیف کو 'ایک نئی شروعات' قرار دیا۔\nبدھ کو یہ توقع ہے کہ ٹرمپ شام کے صدر احمد الشرع سے ملاقات کریں گے۔\nریاض سے ٹرمپ قطر اور متحدہ عرب امارات جائیں گے۔ متحدہ عرب امارات نے امریکہ میں اگلی ایک دہائی کے دوران 1.4 ٹریلین ڈالر کی سرمایہ کاری کا وعدہ کر رکھا ہے۔",
        "published_date": "Wed, 14 May 2025 00:51:06 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cn4gx2rz4myo#0",
        "title": "پیئرز مورگن کا انڈیا پاکستان پر شو: ’یہ مباحثہ نہیں حملہ تھا، انڈین مہمانوں کو مائیک بھی دیا گیا اور کھلی چھوٹ بھی‘",
        "link": "https://www.bbc.com/urdu/articles/cn4gx2rz4myo",
        "image_url": "https://ichef.bbci.co.uk/news/1024/branded_urdu/600b/live/293f8930-2ff8-11f0-96c3-cf669419a2b0.jpg",
        "article": "’پئیرز مورگن کا انڈیا پاکستان ’مباحثہ‘ دراصل مباحثہ نہیں بلکہ ایک حملہ تھا۔ ایک ایسا میزبان جو انصاف نہیں بلکہ طاقت کے ساتھ کھڑا تھا۔۔۔ پاکستانی مقررین کو بار بار ٹوکا گیا، اُن سے تحقیر آمیز لہجے میں بات کی گئی اور اُن کی بات نہیں سنی گئی۔ انڈین مہمانوں کو مائیک بھی دیا گیا اور کھلی چھوٹ بھی۔‘\nیہ تبصرہ ایک  سوشل میڈیا صارف نے برطانوی صحافی کے حالیہ پروگرام پر کیا ہے جس میں انھوں نے انڈیا پاکستان سے چار افراد کو شو پر بلایا۔\nاگرچہ امریکہ کی ثالثی میں ہونے والی جنگ بندی کے بعد اب پاکستان اور انڈیا کی افواج کے درمیان تو جنگ رُک چُکی ہے تاہم سوشل میڈیا پر یہ اب بھی تُند و تیز جملوں، بیانات، بحث و مباحثے اور میمز کی صورت میں کسی حد تک جاری ہے۔\nمعاملہ کچھ یوں ہے کہ برطانوی ٹی وی سیلیبریٹی اور صحافی پیئرز مورگن نے حال ہی میں پاکستان اور انڈیا کے درمیان کشیدگی پر اپنے یوٹیوب چینل ’پیئرز مورگن ان سینسرڈ‘ پر ایک پروگرام کیا جس میں انھوں نے پاکستان کی جانب سے سابق وزیرِ خارجہ حنا ربانی کھر اور دا پاکستان ایکسپیرئنس کے میزبان شہزاد غیاث شیخ، انڈیا کی جانب سے مصنفہ اور صحافی برکھا دت اور سوشل میڈیا انفلوئینسرز رنویر اللہ بادیا کو مدعو کیا۔\nپروگرام کی ابتدا میں پیئرز مورگن نے امریکی فوج کے ایک سابق جنرل اور سیاستدان جنرل ویسلے کلارک سے سوال کیا کہ آخر انڈیا اور پاکستان کے درمیان یہ حالیہ جنگی حالات کس حد تک خطرناک تھے تو اُن کا کہنا تھا کہ ’ایٹمی قوتوں کے درمیان جب جنگی حالات پیدا ہو جائیں اور وہ ایک دوسرے پر میزائلوں اور لڑاکا طیاروں سے حملے کرنے لگیں تو ایسے میں حالات انتہائی خطرناک شکل اختیار کر سکتے ہیں، کیونکہ کُچھ بھی ہو سکتا ہے۔‘\nپیئرز مورگن کے پروگرام میں شامل انڈین صحافی برکھا دت نے کالعدم تنظیم جیش محمد اور لشکرِ طیبہ کا ذکر کیا اور دعویٰ کیا کہ  انڈیا کی جانب سے ان دونوں کے زیر استعمال ’دہشت گردوں‘ کے کیمپس کو نشانہ بنایا گیا۔ وہ جتنی دیر بولنا چاہتی تھیں انھیں بولنے دیا گیا۔\nاس کے بعد پیئرز مورگن نے سابق پاکستانی وزیرِ خارجہ حنا ربانی کھر سے سوال کیا کہ ’انڈیا کو پہلگام حملے میں ہلاک ہونے والے 26 افراد کی ہلاکت کے بعد کیسا ردِ عمل دینا چاہیے تھا؟‘ \nجس کے جواب میں اُن کا کہنا تھا کہ ’ویسا ہی جواب دینا چاہیے تھا کہ جیسا پاکستان نے بلوچستان میں جعفر ایکسپریس پر ہونے والے حملے کے بعد دیا تھا یعنی وہ حقائق سامنے لانے چاہیے تھے کہ جس میں دہشت گردوں کے ملوث ہونے کے ثبوت دیے جاتے۔‘\nاُن کا کہنا تھا کہ ’میں ایک پاکستانی ہوں اور انڈیا سے کسی قسم کا موازنہ نہیں چاہتی۔ ایسے ملک سے برابری کی خواہش کیسی جو بغیر کسی ثبوت کے دہشت گردی کے الزامات لگا کر، اقوامِ متحدہ اور عالمی برادری کو نظر انداز کرتے ہوئے، یکطرفہ سرحد پار حملے کرتا ہے؟‘\nیہ وہ وقت تھا کہ جب پاکستان کی سابق وزیرِ خارجہ حنا ربانی کھر پیئرز مورگن کی جانب سے کیے جانے والے سوال کا جواب دی رہی تھیں تو دوسری جانب موجود انڈین صحافی برکھا دت بھویں چڑھاتی اور اُن کے موقف کو بجائے تحمل سے سُننے کے  بیزاری ظاہر کرتی رہیں اور مورگن بھی ناصرف برکھا دت کے سوالات پوچھتے رہے بلکہ انڈین مہمانوں کی طرح انھوں نے خود بھی پاکستان پر الزامات کا سلسلہ جاری رکھا۔ \nسوشل میڈیا صارفین کا دعویٰ ہے کہ مورگن نے پورے شو کے دوران انڈین مہمانوں سے ویسے تیکھے سولات نہیں پوچھے جیسے انھوں نے حنا ربانی کھر اور شہزاد سے کیے اور نہ ہی انھوں نے انڈیا پر ویسا کوئی الزام عائد کیا جیسے وہ پاکستان پر کرتے رہے۔۔۔ شو کے دوران بارہا ایسا محسوس ہوا کہ وہ انڈیا کا مقدمہ لڑ رہے ہیں۔\nسوشل میڈیا انفلوئینسرز رنویر اللہ بادیا نے بات کا آغاز القاعدہ کے سابق سربراہ اسامہ بن لادن کی تصویر دیکھاتے ہوئے کیا اور کہا کہ ’یہ وہ فرد ہیں کہ جو پاکستان کی ایک آرمی بیس سے 500 میٹر کی دوری پر موجود تھے۔‘\nشہزاد غیاث شیخ نے رنویر اللہ بادیا کو تنقید کا نشانہ بنایا اور ساتھ ہی یہ بھی کہ ڈالا کہ ’انڈین صحافی برکھا دت کی ساکھ اُسی رفتار سے گری ہے جیسے انڈیا کے رافیل طیارے۔‘\nبس اس کے بعد کیا تھا کہ پیئرز مورگن کے 50 منٹ دورانیے کہ پروگرام میں دونوں اطراف سے تُند و تیز جملوں کا تبادلہ شروع ہوا۔۔ \nپروگرام کے آخری لمحات میں جب انڈین صحافی برکھا دت نے پاکستان کے حالات پر شدید تنقید شروع کی تو حنا ربانی کھر نے انھیں یہ کہ کر ٹوکا کہ کیا ہم یہاں یہ باتیں کرنے کے لیے بیٹھے ہیں اور کیا برکھا پاکستان کی سیاست اور اندرونی معاملات پر بات کریں گی تو اس پر برکھا نے کہا کہ جب آپ ہماری بات کر سکتی ہیں تو ہم بھی کر سکتے ہیں اور مُجھے بات کرنے کا موقع دیں جس کے بعد حنا ربانی کھر نے کہا کہ جی جی آپ بات جاری رکھیں اور وہ پروگرام سے چلی گئیں۔\nمگر بحث وہیں ختم نہیں اور سوشل میڈیا پر آ گئی۔۔ \nسوشل میڈیا صارفین کا ماننا ہے کہ پروگرام کا پینل بیلینسڈ نہیں تھا اور مورگن انڈین مہمانوں کے موقف کی تائید کرتے ہوئے ناصرف برکھا اور رنویر کے سوالات دہراتے رہے بلکہ انھوں نے خود بھی پاکستان پر بلاجواز الزامات عائد کیے۔\nاب صورتحال یہ ہے کہ دونوں مُلکوں کی جانب سے سوشل میڈیا پر اس پروگرام کے کلپس وائرل ہیں اور بحث ہے کہ تھمنے کا نام نہیں لے رہی۔\nزبیر نے لکھا ’پئیرز مورگن کا انڈیا پاکستان ’مباحثہ‘ دراصل مباحثہ نہیں بلکہ ایک حملہ تھا۔ پاکستانی مقررین کو بار بار ٹوکا گیا، اُن سے تحقیر آمیز لہجے میں بات کی گئی اور اُن کی بات نہیں سنی گئی۔ انڈین مہمانوں کو مائیک بھی دیا گیا اور کھلی چھوٹ بھی۔‘\nانھوں نے لکھا کہ ’26 ہندو مردوں کے قتل پر انڈیا کو کیا ردعمل دینا چاہیے تھا؟‘ یہ سوال تو پوچھا گیا، مگر یہ کبھی نہیں پوچھا گیا کہ انڈیا کے پاس ثبوت کیا تھا یا کیا پاکستان واقعی ملوث تھا؟ نہ یہ سوال کیا گیا کہ ’کیا انڈیا کا ردعمل حد سے بڑھا ہوا تھا؟‘ یا ’کیا بین الاقوامی قانون کی پاسداری کی گئی؟‘\n’برکھا دت کو دہشتگردی پر منٹوں تک بولنے دیا گیا، مگر جب حنا ربانی کھر نے انڈیا کے اپنے ریکارڈ کی بات کی، تو اُن کی بات کاٹ دی گئی۔ جب کھر نے بین الاقوامی قانون یا امن کی بات کی تو اسے ’واٹ اباؤٹ ازم‘ کہہ کر مسترد کر دیا۔ تو کیا صرف ایک فریق کو غصہ کرنے کا حق ہے؟\nزبیر کا ماننا ہے کہ ’یہ صحافت نہیں تھی۔ یہ قوم پرستانہ تھیٹر تھا۔ ایک ایسا پینل جو معلومات دینے کے لیے نہیں، شرمندہ کرنے کے لیے ترتیب دیا گیا تھا۔ ایک ایسا میزبان جو انصاف نہیں بلکہ طاقت کے ساتھ کھڑا تھا۔ اسے وہی کہیں جو یہ تھا: ایک پلان کیا گیا شدہ حملہ۔‘\nپیئرز مورگن کو مخاطب کرتے ہوئے مہوش اعجاز نے لکھا کہ کہ حنا ربانی ایک شائستہ، باوقار، مہذب بات کرنے والی خاتون ہیں۔ اگلی مرتبہ جب آپ کسی کو ان کے سامنے بٹھانا چاہیں تو کم از کم کسی ایسے شخص کو تلاش کریں جو انھی کی طرح شائستہ انداز میں بات کرتا ہو۔\nفضا خان نے بھی پیئرز مورگن پر تنقید کی اور ایکس پر لکھا کہ ایک سابق وزیر خارجہ امن کے بارے میں بات کرنے کی کوشش کر رہی ہیں اور سامنے بیٹھے انڈیا کے پینلسٹ انھیں ایسا کرنے سے روک رہے ہیں اور آگے سے مسلسل بھویں چڑھاتے رہے اور اُن کے بات کرنے پر بیزاری ظاہر کرتے رہے۔\nایمن نے لکھا ’پیئرز مورگن کا اچھا ہے، جہاں جہاں انگریزوں نے لکیر کھینچی ہے وہاں وہاں سے بندے پکڑ کر اپنے شو پر لڑوا کے پیسے کما لو۔‘\nمعاملہ پاکستانی سوشل میڈیا تک محدود نہیں رہا سرحد کے پار بھی پیئرز مورگن کے اس پروگرام کی گونج سُنائی دی اور وہاں سے بھی سوشل میڈیا یوزرز نے اس پر ردِ عمل دیا۔\nارن نامی ایک ایکس یوزر نے انڈیا سے اس پروگرام کا ایک کلپ شئیر کیا کہ جس میں انڈین صحافی برکھا دت انڈین وزیراعظم نریندر مودی کے بیانات کی توثیق کرتی سُنائی دیں۔ ارن نے ایکس پر اس کلپ کے ساتھ لکھا کہ ’برکھا دت مودی کا دفاع کر رہی ہیں۔ مجھے لگتا ہے کہ میں نے بس سب کُچھ دیکھ اور سُن لیا ہے۔‘\nسناتن ریویلز نامی ایک اور ایکس یوزر نے اپنی پوسٹ میں انڈیا کی جانب سے اسی پروگرام میں شامل ہونے والی صحافی برکھا دت کی تو تعریف کر ڈالی مگر یوٹیوبر رنویر اللہ بادیا کو آڑے ہاتھوں لیا انھوں نے لکھا ’میں نے کبھی نہیں سوچا تھا کہ میں یہ کہوں گا، لیکن برکھا دت نے واقعی کچھ صحیح کیا۔‘\n’انھوں نے حنا ربانی کو آڑے ہاتھوں لیا اور وہ مایوس ہو کر چلی گئیں۔ لیکن سوال یہ اُٹھتا ہے کہ رنبیر یہاں کیا کر رہے ہیں؟ کیا انھیں ذرا سا بھی اندازہ ہے کہ یہ پروگرام کس بارے میں ہے؟‘",
        "published_date": "Tue, 13 May 2025 16:06:38 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c7v73gr2v7do#0",
        "title": "سابق برطانوی فوجیوں کا ’جنگی جرائم‘ کا اعتراف: ’بچوں سمیت نہتے قیدیوں کو قتل کیا، کئی بار سوئے ہوئے لوگوں پر گولیاں چلائیں‘",
        "link": "https://www.bbc.com/urdu/articles/c7v73gr2v7do",
        "image_url": "https://ichef.bbci.co.uk/news/1024/branded_urdu/c18c/live/e8d7a300-2f84-11f0-b26b-ab62c890638b.jpg",
        "article": "برطانوی سپیشل فورسز کے سابق ارکان نے برسوں کی خاموشی توڑتے ہوئے بی بی سی پینوراما کو عراق اور افغانستان میں اپنے ساتھیوں کی جانب سے کیے جانے والے مبینہ جنگی جرائم کے حوالے سے آنکھوں دیکھا حال بتایا ہے۔\nپہلی بار عوامی سطح پر بیانات دیتے ہوئے سابق فوجیوں نے اس بات کا اعتراف کیا کہ کیسے انھوں نے ایس اے ایس کے ارکان کو نیند کی حالت میں اور ہتھکڑیوں میں جکڑے زیرِ حراست افراد کو قتل کرتے دیکھا جن میں بچے بھی شامل تھے۔\nافغانستان میں ایس اے ایس کے ساتھ خدمات انجام دینے والے ایک سابق فوجی نے یاد کرتے ہوئے کہا کہ ’انھوں نے ایک نوجوان لڑکے کو ہتھکڑیاں لگائیں اور اسے گولی مار دی۔‘\nسابق فوجی نے کہا کہ قیدیوں کا قتل ’معمول بن گیا تھا۔‘ \nان کا کہنا تھا کہ ’وہ کسی کی تلاشی لیتے، انھیں ہتھکڑیاں لگاتے اور پھر انھیں گولی مار دیتے۔ اس کے بعد پلاسٹک کی ہتھکڑیاں کاٹ دیتے تھے اور ان کی لاش کے پاس پستول رکھ دیتے۔‘\nان بیانات میں ایسے جنگی جرائم کے الزامات شامل ہیں کہ جو ایک دہائی سے زائد عرصے پر محیط ہیں، جو اس مدت یعنی تین سال سے کہیں زیادہ ہیں جن کے خلاف برطانیہ میں پبلک انکوائری جاری ہے۔\nرائل نیوی کی ایلیٹ سپیشل فورس رجمنٹ ایس بی ایس کو بھی پہلی بار انتہائی سنگین الزامات میں ملوث کیا گیا ہے، جس میں نہتے اور زخمی افراد کو پھانسی دینا شامل ہے۔\nایس بی ایس میں خدمات انجام دینے والے ایک سابق فوجی نے کہا کہ کچھ فوجیوں میں ’موب مینٹیلیٹی‘ تھی اور انھوں نے ان کے رویے کو ’وحشیانہ‘ قرار دیا۔\nان کا کہنا تھا کہ ’میں نے سب سے پرسکون لوگوں کو تبدیل ہوتے دیکھا، ان میں نفسیاتی امراض کی سنگین خصوصیات ظاہر ہوئیں۔ وہ لاقانونیت کا مظاہرہ کر رہے تھے، انھیں لگ رہا تھا کہ انھیں کوئی نہیں پکڑ سکتا۔‘\nبرطانوی فوجیوں کو طالبان جنگجوؤں اور بم بنانے والوں سے بچانے کے لیے افغانستان میں خصوصی فورسز تعینات کی گئی تھیں۔ یہ جنگ برطانیہ کی مسلح افواج کے ارکان کے لیے ایک مہلک جنگ تھی جس میں 457 افراد ہلاک اور ہزاروں زخمی ہوئے تھے۔\nبی بی سی کی جانب سے نئے عینی شاہدین کی گواہی کے بارے میں پوچھے جانے پر وزارتِ دفاع نے کہا کہ وہ مبینہ جنگی جرائم کی جاری عوامی تحقیقات کی حمایت کرنے کے لیے ’مکمل طور پر پرعزم‘ ہے اور اس نے ایسے تمام سابق فوجیوں پر زور دیا  کہ وہ سامنے آئیں جنھیں اس بارے میں معلومات ہیں۔\nانھوں نے کہا کہ وزارت دفاع کے لیے ایسے الزامات پر تبصرہ کرنا مناسب نہیں ہے جو انکوائری کے دائرہ کار میں ہوسکتا ہے۔\nاس بار عینی شاہدین کی گواہی میں یوکے سپیشل فورسز کے سابق ارکان کے ہاتھوں ہلاکتوں کے بارے میں اب تک کا سب سے تفصیلی بیان پیش کیا گیا ہے، جس میں ایس اے ایس، ایس بی ایس اور متعدد معاون رجمنٹس شامل ہیں۔\nبرطانیہ کی سپیشل فورسز میں یا ان کے ساتھ خدمات انجام دینے والے 30 سے زائد افراد کی گواہی ایس اے ایس کی جانب سے ماورائے عدالت ہلاکتوں کے الزامات کے بارے میں بی بی سی پینوراما کی برسوں کی رپورٹنگ پر مبنی ہے۔\nپینوراما پہلی بار یہ بھی انکشاف کر سکتی ہے کہ اس وقت کے وزیر اعظم ڈیوڈ کیمرون کو ان کے دور میں بار بار متنبہ کیا گیا تھا کہ برطانیہ کی سپیشل فورسز افغانستان میں عام شہریوں کو ہلاک کر رہی ہیں۔\nعینی شاہدین نے نام ظاہر نہ کرنے کی شرط پر بی بی سی کو بتایا کہ عراق اور افغانستان میں کارروائیوں کے دوران ملک کی ایلیٹ رجمنٹوں کی جانب سے جنگی قوانین کو باقاعدگی سے اور جان بوجھ کر توڑا جا رہا تھا۔\nان قوانین میں کہا گیا ہے کہ اس طرح کی کارروائیوں میں لوگوں کو جان بوجھ کر صرف اس صورت میں ہلاک کیا جا سکتا ہے جب وہ برطانوی فوجیوں یا دوسروں کی زندگیوں کے لیے براہ راست خطرہ ہوں۔\nعینی شاہدین کا کہنا ہے کہ ایس اے ایس اور ایس بی ایس کے ارکان اپنے ہی قوانین بنا رہے تھے۔\nایس اے ایس کے ساتھ خدمات انجام دینے والے ایک سابق فوجی نے ان لوگوں کا حوالہ دیتے ہوئے کہا، 'اگر کوئی ہدف پہلے بھی دو یا تین بار فہرست میں آیا تھا، تو ہم انھیں ہلاک کرنے کے ارادے سے جاتے تھے، انھیں پکڑنے کی کوئی کوشش نہیں کی جاتی تھی۔'\nان کا کہنا تھا کہ 'کبھی کبھی ہم چیک کرتے تھے کہ اور ہدف کی شناخت کی تصدیق کرتے اور پھر انھیں گولی مار دیتے ۔ لیکن اکثر سکواڈرن صرف وہاں جا کر ان تمام آدمیوں کو مار ڈالتا تھا جو انھیں وہاں ملتے تھے۔'\nایس اے ایس کے ساتھ خدمات انجام دینے والے ایک عینی شاہد نے کہا کہ قتل 'نشہ آور چیز' بن سکتا ہے اور ایلیٹ رجمنٹ کے کچھ ارکان افغانستان میں 'اس احساس کے نشے میں مبتلا' تھے۔\nانھوں نے کہا کہ 'بہت سارے نفسیاتی قاتل' تھے۔\nانھوں نے کہا، 'کچھ کارروائیوں میں فوج گیسٹ ہاؤس جیسی عمارتوں میں جاتی تھی اور وہاں موجود تمام لوگوں کو ہلاک کر دیتی تھی۔ وہ اندر جاتے اور وہاں سوتے ہوئے سبھی لوگوں کو گولی مار دیتے۔ لوگوں کو نیند میں مارنا جائز نہیں ہے۔ '\nایس بی ایس میں خدمات انجام دینے والے ایک سابق اہلکار  نے بی بی سی کو بتایا کہ کسی علاقے کو کنٹرول میں لانے کے بعد حملہ آور ٹیمیں علاقے میں گھس کر وہاں موجود کسی بھی شخص کو گولی مار دیتیں ، لاشوں کی جانچ کرتیں اور زندہ بچ جانے والے شخص کو بھی ہلاک کر دیتیں۔'\nانھوں نے کہا 'یہ متوقع ہوتا، ڈھکا چھپا نہیں تھا، سب جانتے تھے۔'\nجان بوجھ کر ایسے زخمی افراد کو ہلاک کرنا جو خطرہ نہیں ہیں بین الاقوامی قانون کی صریح خلاف ورزی ہوگی۔ لیکن ایس بی ایس کے سابق اہلکار نے پینوراما کو بتایا کہ زخمی افراد کو باقاعدگی سے ہلاک کیا جاتا ہے۔\nانھوں نے ایک آپریشن کے بارے میں بتایا جس کے دوران ایک ڈاکٹر کسی ایسے شخص کا علاج کر رہا تھا جسے گولی لگی تھی لیکن وہ اب بھی سانس لے رہا تھا۔\n'پھر ہمارا ایک آدمی اس کے پاس آیا۔ ایک دھماکا ہوا۔ اس کے سر میں انتہائی قریب سے گولی ماری گئی تھی،'\nانھوں نے مزید کہا کہ یہ ہلاکتیں 'مکمل طور پر غیر ضروری' تھیں۔ یہ قتل ہے۔'\nگواہوں کے بیانات کے مطابق ایس اے ایس کے سینیئر آپریٹرز نے حملہ کرنے والی ٹیموں کے مزید جونیئر ممبروں سے ان الفاظ میں مرد قیدیوں کو ہلاک کرنے کو کہا کہ 'وہ ہمارے ساتھ اڈے پر واپس نہیں آ رہے' یا 'یہ قیدی، یقینی بنائیں کہ یہ نشانے سے ہٹے نہیں۔'\nزیر حراست وہ لوگ ہوتے جنھوں نے ہتھیار ڈال دیے تھے، سپیشل فورسز نے ان کی تلاشی لیتی اور عام طور پر انھیں ہتھکڑیاں لگائی جاتی تھیں۔\nبرطانوی اور بین الاقوامی قوانین فوجیوں کو جان بوجھ کر نہتے شہریوں یا جنگی قیدیوں کو قتل کرنے سے روکتے ہیں۔\nایس اے ایس کے ایک سابق آپریٹر نے عراق میں ایک آپریشن کے بارے میں بھی بتایا جس کے دوران کسی کو قتل کیا گیا۔\nانھوں نے کہا کہ 'میں دیکھ سکتا تھا کہ بالکل واضح تھا کہ اس سے ہمیں کوئی خطرہ نہیں تھا، وہ مسلح نہیں تھا۔ یہ شرمناک ہے۔ اس میں کوئی پیشہ ورانہ مہارت نہیں ہے۔'\nانھوں نے مزید کہا کہ قتل کی کبھی بھی مناسب طریقے سے تحقیقات نہیں کی گئیں۔\nایس اے ایس کے سابق فوجی کے مطابق یہ مسئلہ رجمنٹ کے افغانستان منتقل ہونے سے بہت پہلے شروع ہوا تھا اور 'سینئر کمانڈر اس سے آگاہ تھے'۔\nیہ گواہی اور 2006  میں عراق میں ایس اے ایس آپریشنز سے بی بی سی کو حاصل ہونے والے نئے ویڈیو شواہد بھی پینوراما کی اس سابقہ رپورٹ کی تائید کرتے ہیں کہ ایس اے ایس سکواڈرن کے اہلکاروں نے ایک دوسرے کے مقابلے میں ہلاکتوں کی گنتی جاری رکھی۔\nذرائع نے بی بی سی کو بتایا کہ ایس اے ایس کے کچھ ارکان نے اپنا ذاتی حساب کتاب رکھا اور ایک آپریٹر نے افغانستان کے چھ ماہ کے دورے کے دوران درجنوں افراد کو ذاتی طور پر ہلاک کیا۔\nان کے ایک سابق ساتھی کا کہنا تھا کہ 'ایسا لگ رہا تھا کہ وہ ہر آپریشن میں کسی کو ہلاک کرنے کی کوشش کر رہے تھے، ہر رات کوئی نہ کوئی مارا جاتا تھا۔'\nسابق ساتھی نے مزید کہا کہ 'آپریٹر سکواڈرن میں بدنام تھا، وہ واقعی ایک نفسیاتی مریض کی طرح لگ رہا تھا۔'\nذرائع کا کہنا ہے کہ ایس اے ایس کے اندر بدنام ہونے والے ایک واقعے میں آپریٹر نے مبینہ طور پر پہلے ایک افسر کو ایک شخص کو دوبارہ گولی نہ مارنے کا کہا لیکن پھر اس زخمی افغان شخص کا گلا کاٹ دیا  تھا۔ ایک اور سابق ساتھی کا کہنا تھا کہ 'اس کی وجہ یہ تھی کہ وہ جا کر زخمی شخص کو اپنے چاقو سے ختم کرنا چاہتا تھا۔ وہ یہ قتل اپنے نام کرنا چاہتا تھا۔'\nگواہی کے مطابق مبینہ جرائم کا علم چھوٹی ٹیموں یا انفرادی سکواڈرن تک محدود نہیں تھا۔\nایک سابق اہلکار نے کہا کہ برطانیہ کی سپیشل فورسز کے کمانڈ ڈھانچے کے اندر 'ہر کوئی جانتا تھا' کہ کیا ہو رہا ہے۔\nان کا کہنا تھا کہ 'میں ذاتی ذمہ داریوں سے دستبردار نہیں ہو رہا لیکن ہر کوئی جانتا ہے، جو کچھ ہو رہا تھا اس کے لیے واضح منظوری تھی۔'\nعینی شاہدین کا کہنا ہے کہ ہلاکتوں کی جانچ پڑتال سے بچنے کے لیے ایس اے ایس اور ایس بی ایس کے ارکان مرنے والوں کی لاشوں پر نام نہاد 'ڈراپ ہتھیار' نصب کرتے تھے تاکہ موقعے پر سپیشل فورسز کی ٹیموں کی جانب سے باقاعدگی سے لی جانے والی تصاویر میں ایسا لگ سکے کہ وہ مسلح ہیں۔\nایس اے ایس کے ایک سابق آپریٹر کا کہنا تھا کہ 'وہ اپنے ساتھ ایک جعلی دستی بم لے کر جاتے تھے، جو پھٹ نہیں سکتا تھا۔'\nایک اور سابق اہلکار سابق اہلکار  نے کہا کہ آپریٹرز اے کے -47 رائفلیں لے کر جاتے جن میں فولڈنگ سٹاک ہوتا ہے کیونکہ وہ ان کے بیگز میں باآسانی آ جاتی اور اسے کسی لاش کے ساتھ رکھنا آسان ہوتا ہے۔'\nگواہوں کے مطابق اس کے بعد افسران پوسٹ آپریشنل رپورٹس کو غلط ثابت کرنے میں مدد کرتے تاکہ حملہ کرنے والی ٹیموں کی کارروائیوں کی جانچ پڑتال سے بچا جا سکے۔\nسابق فوجیوں میں سے ایک کا کہنا تھا کہ 'ہم جانتے تھے کہ واقعات کا سنگین جائزہ کیسے لکھا جائے تاکہ انھیں ملٹری پولیس کے حوالے نہ کیا جائے۔'\nان کا کہنا تھا کہ 'اگر ایسا لگے کہ فائرنگ کا واقعہ جنگی قوانین کی خلاف ورزی ہو سکتا ہے تو آپ کو قانونی مشیر یا ہیڈ کوارٹر کے عملے کے کسی افسر کی جانب سے فون کال موصول ہوگی۔ وہ آپ سے بات کی وضاحت کرنے میں آپ کی مدد کریں گے۔'\n'تمہیں یاد ہے کسی نے اچانک حرکت کی تھی؟ ' 'جی ہاں، میں اب یاد آیا۔' اس طرح کی چیز۔'\nیو کے ایس ایف کے ایک اور تجربہ کار نے کہا کہ یہ رپورٹس 'ایک افسانہ' تھیں۔\nایس بی ایس کے ساتھ کام کرنے والے ایک انٹیلی جنس افسر نے ان رپورٹس کا ذکر کیا جن میں کہا گیا تھا کہ وہ فائرنگ کے تبادلے کی زد میں آگئے تھے جبکہ تصاویر میں لاشوں کے سروں میں لگی گولیاں صاف نظر آ رہی ہیں۔\nغلط کاغذی کارروائی سے رائل ملٹری پولیس کی جانب سے ممکنہ تحقیقات روکنے میں مدد مل سکتی تھی، لیکن برطانوی سپیشل فورسز کی کارروائیوں نے افغان کمانڈروں اور افغان حکومت کے عہدیداروں میں گہری تشویش پیدا کی۔\nاجلاسوں میں شریک متعدد افراد کے مطابق ڈیوڈ کیمرون نے جون 2010 سے نومبر 2013 کے درمیان وزیر اعظم کی حیثیت سے افغانستان کے سات دورے کیے، جس عرصے کے دوران ایس اے ایس پبلک انکوائری کی جانچ پڑتال کی جا رہی تھی۔ انھیں افغان صدر حامد کرزئی کی جانب سے بار بار ان خدشات سے آگاہ کیا گیا۔\nافغانستان کے قومی سلامتی کے سابق مشیر ڈاکٹر رنگین دادفر سپانتا نے پینوراما کو بتایا کہ صدر کرزئی نے بارہا اس مسئلے کا ذکر کیا۔\nانھوں نے کہا کہ کیمرون کو اس بات میں کوئی شک نہیں تھا کہ برطانیہ کی سپیشل فورسز کی کارروائیوں کے دوران بچوں سمیت شہریوں کی ہلاکت کے الزامات ہیں۔\nنیٹو میں امریکہ کے سابق سفیر، جنرل ڈگلس لوٹ نے کہا کہ افغان صدر 'رات کے وقت چھاپوں، شہریوں کی ہلاکتوں اور حراستوں کے بارے میں اپنی شکایات اتنی مستقل کرتے رہے کہ کہ کوئی بھی سینئر مغربی سفارت کار یا فوجی رہنما اس حقیقت کو نظر انداز نہیں کرتا تھا کہ یہ ان کے لیے ایک بڑی پریشانی تھی'۔\nجنرل لوٹ نے کہا کہ یہ حد درجہ غیر معمولی ہوتا اگر برطانوی افواج کے خلاف کوئی ایسا دعویٰ کیا جاتا جس کے بارے میں برطانوی چین آف کمانڈ کو علم نہیں ہوتا۔\nلارڈ کیمرون کے ایک ترجمان نے پینوراما کو بتایا کہ 'لارڈ کیمرون کی یاداشت کے مطابق صدر کرزئی کی جانب سے اٹھائے گئے مسائل عمومی طور پر نیٹو افواج کے بارے میں تھے اور برطانیہ کی سپیشل فورسز کے حوالے سے مخصوص واقعات کا ذکر نہیں کیا گیا تھا۔'\nترجمان نے یہ بھی کہا کہ 'یہ درست ہے کہ ہم انکوائری کے سرکاری نتائج کا انتظار کر رہے ہیں۔'\nانھوں نے مزید کہا کہ 'کوئی  ایسے بات جس کے مطابق لارڈ کیمرون نے سنگین مجرمانہ غلط کاموں کے الزامات پر پردہ ڈالنے کے لیے ملی بھگت کی، سراسر فضول ہے۔'\nامریکہ اور فرانس سمیت بہت سے دوسرے ممالک کے برعکس، برطانیہ کے پاس اپنی ایلیٹ سپیشل فورس رجمنٹوں کی کوئی پارلیمانی نگران نہیں ہے۔ ان کے اقدامات کی سٹریٹجک ذمہ داری بالآخر وزیر اعظم کے ساتھ ساتھ وزیر دفاع اور سپیشل فورسز کے سربراہ پر عائد ہوتی ہے۔\nسابق ڈائریکٹر آف سروس پراسیکیوشن بروس ہولڈر کے سی نے پینوراما کو بتایا کہ انھیں امید ہے کہ عوامی تحقیقات میں اس چیز کا بھی جائزہ لیا جائے گا کہ لارڈ کیمرون کو برطانوی سپیشل فورسز کی کارروائیوں میں مبینہ شہری ہلاکتوں کے بارے میں کتنا علم تھا۔\nبروس ہولڈر کا کہنا تھا کہ  یہ جاننا ضروری ہے کہ بیماری کس حد تک بڑھ چکی ہے۔",
        "published_date": "Tue, 13 May 2025 15:08:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdr5dee4p35o#0",
        "title": "فریج کو جراثیم سے پاک رکھنے کے وہ گُر جن کے بارے میں جاننا جدید ترین ٹیکنالوجی کے دور میں بھی ضروری ہے",
        "link": "https://www.bbc.com/urdu/articles/cdr5dee4p35o",
        "image_url": "https://ichef.bbci.co.uk/news/1024/branded_urdu/43ba/live/9107fca0-2ff8-11f0-b79a-3fe8d6dd3f8f.jpg",
        "article": "باورچی خانہ گھر کا دل ہوتا ہے یہ وہ جگہ جہاں خاندان جمع ہوتے ہیں اور کھانا کھاتے ہیں۔\nاور فریج وہ جگہ ہے جہاں ہم اپنا زیادہ تر کھانا محفوظ طریقے سے ذخیرہ کرتے ہیں۔ جیسے جیسے ٹیکنالوجی ترقی کر رہی ہے، فریج بھی جدید ہوتے جا رہے ہیں۔\nاب تو ایسے ایسے فریج بھی مارکیٹ میں دستیاب ہیں جو تمام اشیا کی کی نگرانی کر سکتے ہیں، ترکیب تجویز کر سکتے ہیں اور یہاں تک کہ خبریں بھی دکھا سکتے ہیں۔\nفریج کی خصوصیات میں سے سب سے اہم درجہ حرارت کو برقرار رکھنا ہے۔ ہم کھانے کو فریش رکھنے کے لیے فریج پر انحصار کرتے ہیں، لیکن اگر درجہ حرارت ٹھیک نہیں ہے تو یہ کھانے خراب ہو سکتے ہیں اور بیکٹیریا کی افزائش کا ذریعہ بن جاتے ہیں۔ \nیہ مائیکرو بایولوجسٹ کے لیے دلچسپی کا موضوع ہو سکتا ہے مگر  یہ ان ’ساسیجز‘ کے لیے اچھا نہیں ہے جو آپ نے اپنے مقامی بازار سے خریدے ہیں۔\nجب ہم نے بہت سے گھروں میں جا کر مشاہدہ کیا تو ہمیں معلوم ہوا کہ فریج کا اوسط درجہ حرارت  5.3 سینٹی گریڈ ہوتا ہے جو کہ تجویز کردہ حفاظتی حد صفر سے پانچ درجہ سینٹی گریڈ سے زیادہ ہے۔ \nزیادہ فکر کی بات یہ ہے کہ فریج کا درجہ حرارت بار بار بدلتا رہتا ہے۔ اکثر فریج آدھے سے زیادہ وقت محفوظ حد سے زیادہ گرم رہتا ہے۔\nکچھ کا تو درجہ حرارت 15 سینٹی گریڈ تک پہنچ جاتا ہے جو کہ برطانیہ کے کچھ حصوں میں عملی طور پر گرمی دن کے برابر ہے۔\nاس درجہ حرارت پر بیکٹیریا تیزی سے بڑھ سکتے ہیں جس سے کھانے کے خراب ہونے یا بیماری کا خطرہ بڑھ جاتا ہے۔\nتو کیا غلط ہو رہا ہے؟ \nایک مسئلہ یہ ہے کہ بہت سے فریجوں کے اندرونی درجہ حرارت کی نگرانی کے لیے درست اور قابل رسائی طریقہ نہیں ہے۔ ہم میں سے اکثر نہیں جانتے کہ فریجوں کے اندر نمبروں کا اصل مطلب کیا ہے۔\nاس کے علاوہ جب بھی آپ دروازہ کھولتے ہیں تو گرم ہوا اندر آتی ہے۔ اور دروازہ جتنی دیر تک کھلا رہتا ہے، خاص طور پر اگر آپ کھانے کی کسی چیز کا انتخاب کرتے وقت دیر کرتے ہیں تو آلات کا اندرونی درجہ حرارت کمرے کے درجہ حرارت کے قریب ہوتا جاتا ہے، جس سے بیکٹیریا کی نشوونما کے لیے زیادہ سازگار حالات پیدا ہوتے ہیں۔\nکھانے کو تازہ اور محفوظ رکھنے کے کچھ آسان طریقے یہ ہیں:\nدروازہ جتنا ممکن ہو کم سے کم کھولیں۔ جب آپ اپنی اشیا اندر رکھ رہے ہیں تو پھر فریج کو ہر وقت کھلا نہ چھوڑیں۔\nفریج میں فوری طور پر مطلوبہ چیز کو تلاش کرنے کے  لیے گھومنے والے ہینڈل کا استعمال کریں۔ \nفریج کے دروازے پر ربڑ کی جو تہہ ہے اسے صاف رکھیں۔ ہر چند ماہ بعد فریج کی معائنہ کریں اور اسے صاف رکھیں۔ اور یہ بھی یقینی بنائیں کے اس کے دروازوں پر لگی ربڑ کی تہیں مضبوط ہیں۔ \nفریج کے اندر درجہ حرارت بھی مختلف ہوتا ہے۔ سب سے ٹھنڈا مقام عام طور پر پیچھے ہوتا ہے، جبکہ گرم ترین جگہ دروازے کے قریب والی ہوتی ہے۔\nاس لیے بہتر ہے کہ دودھ یا کچے گوشت جیسی اشیا کو دروازے کے پاس نہیں بلکہ پیچھے رکھنا چاہیے۔ دروازے کے قریب مکھن یا سافٹ ڈرنکس رکھنا بہتر ہے۔ \nاگرچہ بہت سے جدید فریج میں بلٹ ان سینسر ہوتا ہے، لیکن یہ اکثر صرف ایک مقام پر درجہ حرارت کی عکاسی کرتا ہے۔ درحقیقت 68 فیصد گھرانے کبھی بھی درجہ حرارت کو ایڈجسٹ نہیں کرتے۔\nاپنے فریج کے مختلف حصوں میں کئی تھرمامیٹر رکھیں۔ اگر ان میں سے سے کسی بھی حصے میں درجہ حرارت پانچ سینٹی گریڈ سے زیادہ ہے تو پھر اسے بہتر کرنے کی ضرورت ہے۔ \nلیکن یاد رکھیں: آپ کے فریج میں بنائے گئے اشارے ہمیشہ اصل درجہ حرارت کی عکاسی نہیں کرتے ہیں۔\nاس کے علاوہ فریج میں زیادہ چیزیں نہ رکھیں۔ اپنے فریج کو تقریباً 75 فیصد بھرا رکھنے کی کوشش کریں تاکہ ٹھنڈی ہوا ٹھیک سے گردش کر سکے۔ آپ گری دار میوے، ٹماٹر، کالی مرچ، آلو اور شہد کو ٹھنڈی، خشک الماری میں محفوظ کر کے فریج میں جگہ بنا سکتے ہیں۔ ان مصنوعات کو ریفریجریشن کی ضرورت نہیں ہے۔\nلیکن درجہ حرارت صرف تشویش والی بات نہیں ہے۔ یہاں تک کہ ایک اچھی طرح سے کام کرنے والا فریج بھی پوشیدہ خطرات کو روک سکتا ہے۔ تحقیق سے پتہ چلتا ہے کہ فریج میں پیتھوجینز ہو سکتے ہیں، جو ممکنہ طور پر پہلے آلودہ کھانے یا پیکیجنگ کے ذریعے متعارف ہویے ہوں گے۔\nاگرچہ کم درجہ حرارت بہت سے بیکٹیریا کی نشوونما کو روکتا ہے مگر کچھ جراثیم جیسے لیسٹیریا مونوسیٹوجینز زندہ رہ سکتے ہیں اور کم درجہ حرارت پر بھی بڑھ سکتے ہیں۔\nلیسٹیریا، خاص طور پر حاملہ خواتین اور بوڑھے بالغوں کے لیے خطرناک ہوتا ہے۔ یہ نرم پنیر، مچھلی (بشمول سشی)، کولڈ کٹس، پہلے سے پیک شدہ پھل، منجمد سبزیاں، اور تیار سینڈوچ میں ہو سکتا ہے۔ \nآلودگی کے خطرے کو کم کرنے کے لیے، فوڈ سیفٹی حکام کی سفارشات پر عمل کریں: کچی غذائیں، جیسے گوشت اور مچھلی جنھیں پکانے کی ضرورت ہے، تیار کھانے، جیسے پھل یا سینڈوچ سے الگ رکھیں۔\nکچے گوشت اور مچھلی کو فریج کے نچلے شیلف پر رکھیں۔ اس طرح اگر کوئی رس فریج میں رکھا ہے تو اسے دوسرے کھانوں پر ٹپکنے سے بچائیں۔\nکھانے کے لیے تیار مصنوعات کو فریج سے نکالنے کے چار گھنٹے کے اندر استعمال کریں۔\nاپنے ہاتھ باقاعدگی سے صابن اور پانی سے دھوئیں۔\nجہاں ممکن ہو تو ہو پیکج پر لکھی کھانا پکانے کی ہدایات پر عمل کریں۔\nآپ کے فریج کی حالت کو بہتر بنانا کھانے کو زیادہ دیر تک تازہ رہنے میں مدد دیتا ہے،  فریج کو زیادہ موثر طریقے سے چلانے میں مدد کرتا ہے اور سب سے اہم بات آپ کی اور آپ کے خاندان کی صحت کی حفاظت کرتا ہے۔",
        "published_date": "Tue, 13 May 2025 12:53:18 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c8d1pnpv17mo#1",
        "title": "انڈیا اور پاکستان میں سیز فائر کے بعد کرکٹ سرگرمیاں بحال: آئی پی ایل اور پی ایس ایل کے بقیہ میچز 17 مئی سے کھیلے جائیں گے",
        "link": "https://www.bbc.com/urdu/articles/c8d1pnpv17mo",
        "image_url": "https://ichef.bbci.co.uk/news/1024/branded_urdu/9313/live/84a05a10-2fdb-11f0-8f57-b7237f6a66e6.jpg",
        "article": "پاکستان اور انڈیا کے درمیان سیز فائر کے بعد جہاں حالات معمول پر آنے لگے ہیں وہیں دونوں ممالک کرکٹ کی سرگرمیاں بحال ہونا شروع ہو گئی ہیں۔\nمنگل کے روز پاکستان کرکٹ بورڈ کے چیئرمین محسن نقوی نے پاکستان سپر لیگ کی بحالی کا اعلان کیا۔\nایکس پر جاری بیان میں پی سی بی چیئرمین کا کہنا تھا کہ پی ایس ایل کے ملتوی شدہ آٹھ میچز اب 17 مئی سے کھیلے جائیں گے۔ ان کا کہنا تھا کہ پی ایس ایل کا فائنل 25 مئی کو کھیلا جائے گا۔\nدوسری جانب بی سی سی آئی نے بھی انڈین پریمیئر لیگ (آئی پی ایل) کی بحالی کا اعلان کر دیا ہے۔\nآئی پی ایل کے بقیہ میچز 17 مئی سے تین جون کے درمیان بنگلورو، جے پور، دلی، لکھنؤ، ممبئی اور احمدآباد میں کھیلے جائیں گے۔\nیاد رہے کہ آٹھ مئی کو راولپنڈی کرکٹ سٹیدیم کی حدود میں ایک ڈرون گرنے کے بعد پاکستان کرکٹ بورڈ نے پہلے ٹورنامنٹ متحدہ عرب امارات منتقل اور بعد ازاں اسے ملتوی کرنے کا فیصلہ کیا تھا۔\nآٹھ مئی کے ہی روز دھرم شالہ میں پنجاب کنگز اور دہلی کیپٹلز کے مابین کھیلا جانے والا میچ پہلی اننگز کے دوران ہی روک دیا گیا تھا جس کی وجہ فلڈ لائٹ کی خرابی بتائی گئی۔ یہ علاقہ کشمیر کے قریب ہے اور میچ کھیلنے والے کھلاڑیوں اور عملے کو شہر سے نکال لیا گیا تھا۔\nبعد ازاں بی سی سی آئی کی جانب سے اعلان کیا گیا کہ سرحدوں پر کشیدگی کے پیشِ نظر آئی پی ایل کو ایک ہفتے کے لیے ملتوی کیا جا رہا ہے۔\nآئی پی ایل ایک ہفتے کے لیے ملتوی کرنے کے فیصلے کے متعلق انڈین کرکٹ بورڈ کا کہنا تھا کہ تمام فرنچائز، براڈکاسٹر اور سپانسر سے مشورہ کرنے کے بعد فیصلہ کیا گیا۔\nایک بیان میں انڈین کرکٹ بورڈ نے کہا کہ 'بی سی سی آئی ملک کی افواج پر مکمل اعتماد رکھتی ہے تاہم بورڈ نے تمام سٹیک ہولڈرز کے مشترکہ مفاد میں یہ فیصلہ اٹھایا۔'\nبی سی سی آئی کے ایک اہلکار نے خبر رساں ادارے پی ٹی آئی کو بتایا کہ 'یہ اچھا نہیں لگتا کہ جب ملک میں جنگ جاری ہے تو کرکٹ بھی جاری رہے۔'\nپنجاب کنگز اور دہلی کیپٹلز کے مابین منسوخ ہونے والا میچ اب 24 مئی کو جےپور میں دوبارہ کھیلا جائے گا۔\nدنیا کی سب سے امیر ٹی ٹونٹی لیگ سمجھی جانے والی آئی پی ایل کے 16 میچ باقی ہیں اور یہ 25 مئی کو اختتام پذیر ہونا تھی۔ نئے شیڈول کے مطابق اب یہ ٹورنامنٹ تین جون کو ختم ہوگا۔\nگذشتہ ہفتے جب آئی پی ایل ملتوی کیا گیا تو سوشل میڈیا پر مختلف تبصرے بھی سامنے آئے۔ انگلینڈ کے سابق کھلاڑی اور کمنٹیٹر مائیکل وان نے ایکس پلیٹ فارم پر لکھا کہ ’کیا یہ ممکن ہے کہ باقی آئی پی ایل کے میچ برطانیہ میں کروا لیے جائیں؟ ہمارے پاس وینیو بھی ہیں اور بعد میں انڈین کھلاڑی ٹیسٹ سیریز کے لیے رک سکتے ہیں۔‘\nسوشل میڈیا پر چند لوگوں کی یہ رائے بھی تھی کہ آئی پی ایل کو جاری رہنا چاہیے تھا۔ دوسری جانب اوزی آرمی نے حیرانی کا اظہار کرتے ہوئے لکھا کہ ’یہ کیوں ہوا؟‘\nاس سے پہلے ماضی میں ایسا ہو چکا ہے کہ آئی پی ایل کے میچ انڈیا سے باہر کھیلے گئے۔ 2009 میں جب پاکستان کے شہر لاہور میں سری لنکا کی ٹیم پر حملہ ہوا تھا تو آئی پی ایل کے میچ جنوبی افریقہ میں کھیلے گئے تھے۔\n2020 اور 2021 میں کچھ میچ کورونا وبا کی وجہ سے متحدہ عرب امارات میں منعقد ہوئے تھے۔\nآئی پی ایل دنیا میں کرکٹ کے کھلاڑیوں کے لیے ایسے ہی ہے جیسے امریکہ میں این ایف ایل یا انگلینڈ میں فٹبال کی پریمیئر لیگ۔ عالمی سطح پر کرکٹ کی معیشت کو آئی پی ایل سے ملنے والا پیسہ کافی سہارا دیتا ہے۔\nاب ٹورنامنٹ ایک ہفتے کے تعطلے کے بعد 17 مئی سے دوبارہ شروع ہو رہا ہے لیکن کیا غیر ملکی کھلاڑی شرکت کریں گے؟ یاد رہے کہ متعدد غیر ملکی کھلاڑی پہلے ہی اپنے ملک واپس جا چکے ہیں۔\nاس تاخیر کا اثر دیگر میچز پر بھی پڑ رہا ہے۔ \nرواں سال ہونے والے آئی پی ایل میں انگلینڈ کے دس کھلاڑی شریک ہیں جن میں سابق کپتان جوس بٹلر، فاسٹ بولر جفرا آرچر اور آل راونڈر جیکب بیتھل شامل ہیں۔ دوسری جانب پی ایس ایل میں شرکت کرنے والے سات کھلاڑیوں کا تعلق انگلینڈ سے ہے۔ \nآئی پی ایل کے تاخیر سے ختم ہونے کا مطلب ہے کہ اب اس کی تاریخیں انگلینڈ اور ویسٹ انڈیز کے درمیان 29 مئی کو شروع ہونے والی ون ڈے سیریز سے ٹکرائیں گی۔ انگلینڈ اور ویسٹ انڈیز کی سیریز تین جون کو ختم ہو رہی ہے۔",
        "published_date": "Tue, 13 May 2025 09:40:36 GMT",
        "source": "BBC Urdu"
    },
    {
        "guid": "https://www.bbc.com/urdu/articles/ced29e9wz78o#1",
        "title": "ایئر فورس ون کا متبادل ’اڑتا ہوا محل‘: وہ قطری ’تحفہ‘ جو ٹرمپ کو مشکل میں ڈال سکتا ہے",
        "link": "https://www.bbc.com/urdu/articles/ced29e9wz78o",
        "image_url": "https://ichef.bbci.co.uk/news/1024/branded_urdu/1f35/live/68d79260-2f51-11f0-8ff1-59f5dcf8e9f5.jpg",
        "article": "وائٹ ہاؤس اور قطر کے شاہی خاندان کے درمیان حالیہ بات چیت کا موضوع ایک لگژری جمبو جیٹ ہے۔ یہ پُرتعیش طیارہ امریکی صدر کے استعمال کے لیے ایئر فورس ون کو مل سکتا ہے۔\nامریکی صدر ڈونلڈ ٹرمپ نے وائٹ ہاؤس کے اس منصوبے کا دفاع کیا ہے جس کے تحت قطر سے ملنے والے طیارے کو صدارتی جہاز ایئر فورس ون کے طور پر استعمال کیا جائے گا۔\nٹرمپ نے وائٹ ہاؤس میں صحافیوں سے بات کرتے ہوئے کہا کہ ’وہ (قطر) ایک تحفہ دے رہے ہیں۔‘ انھوں نے کہا کہ اگر وہ اسے لینے سے انکار کریں تو ’یہ بیوقوفی ہو گی۔‘\nتاہم ایک بیان میں قطر نے کہا کہ یہ طیارہ کوئی تحفہ نہیں مگر 'عارضی طور پر' اس طیارے کی منتقلی دونوں ملکوں کے بیچ زیرِ بحث ضرور ہے۔\nامریکہ میں بی بی سی کے شراکت دار سی بی ایس نیوز کے مطابق صدر ٹرمپ کی مدت کے خاتمے پر یہ طیارہ صدارتی لائبریری کو عطیہ کر دیا جائے گا۔\nیہ خبر ایک ایسے وقت میں آئی ہے جب ٹرمپ اگلے ہفتے قطر کا دورہ کرنے جا رہے ہیں۔ یہ ان کے دوسرے صدارتی دور کا پہلا بڑا غیر ملکی دورہ ہوگا۔\nامریکہ کے لیے قطر کے میڈیا اثاشی علی الانصاری نے کہا ہے کہ یہ مذاکرات قطر کی وزارت دفاع اور امریکی محکمۂ دفاع کے بیچ جاری ہیں۔\nان کا کہنا ہے کہ اس معاملے پر دونوں ملکوں میں قانون کے محکمے نظر ثانی کر رہے ہیں اور تاحال کوئی فیصلہ نہیں ہوا ہے۔\nاطلاعات کے مطابق اس طیارے کی مالیت 40 کروڑ ڈالر ہے۔ ذرائع نے سی بی ایس نیوز کو بتایا کہ یہ فوری طور پر استعمال کے لیے دستیاب نہیں ہوگا کیونکہ اس میں کئی چیزوں کی رد و بدل کی جائے گی اور سکیورٹی حکام اس کی کلیئرنس دیں گے۔\nخیال ہے کہ ناقدین اس طیارے کی ممکنہ مالیت اور استعمال پر قانونی اور اخلاقی سوالات اٹھائیں گے۔\nڈیموکریٹس نے ٹرمپ پر اخلاقی خلاف ورزیوں کا الزام لگایا ہے۔\nکیلیفورنیا سے سینیٹر ایڈم شِف نے امریکی آئین کا حوالہ دیتے ہوئے سوشل میڈیا پر لکھا کہ کوئی بھی منتخب عہدیدار کانگریس کی منظوری کے بعد غیر ملکی سربراہ سے ’کسی بھی طرح کا تحفہ قبول نہیں کر سکتا۔‘\nجبکہ ٹرمپ کی اتحادی لارا لومر نے بھی تنقید کی ہے۔ انھوں نے لکھا کہ وہ ٹرمپ کے لیے ’گولی کھا سکتی ہے‘ تاہم ’اگر یہ سچ ہے تو یہ اس حکومت کے لیے ایک بڑا داغ ثابت ہو گا۔‘\nاتوار کو وائٹ ہاؤس کی پریس سیکریٹری کیرولین لیوٹ نے کہا کہ ’قانونی شرائط پوری کر کے کوئی بھی غیر ملکی حکومت کا تحفہ قبول کیا جا سکتا ہے۔ صدر ٹرمپ کی انتظامیہ مکمل شفافیت پر یقین رکھتی ہے۔‘\nقطر کے ساتھ مذاکرات کا دفاع کرتے ہوئے ٹرمپ نے اس طیارے کو ’تحفہ‘ قرار دیا اور کہا کہ انھیں اس کے بلامعاوضہ استعمال کی پیشکش کی گئی ہے۔\nٹروتھ سوشل پر انھوں نے لکھا کہ ’محکمۂ دفاع کو ایک تحفہ مل رہا ہے۔ مفت۔ 747 طیارہ جو ایئر فورس ون کے 40 سال پرانے (طیارے) کا عارضی متبادل ہوگا۔ یہ ایک عوامی اور شفاف منتقلی ہوگی۔ مگر بددیانت ڈیموکریٹس چاہتے ہیں کہ ہم اس طیارے کے لیے بڑی رقم ادا کریں۔‘\nوائٹ ہاؤس کے پاس فی الحال دو بوئنگ 747-200 بی طیارے ہیں جنھیں صدارتی استعمال کے مطابق ڈھالا گیا ہے۔ امریکی فضائیہ کے مطابق اس میں خصوصی مواصلاتی سامان، سٹیٹ روم، آفس اور کانفرنس روم موجود ہیں۔ یہ طیارے 1990 اور 1991 سے استعمال کیے جا رہے ہیں۔\nایئر فورس ون کے طیارے اکثر اگلی امریکی حکومت کو منتقل کیے جاتے ہیں۔ نیشنل آرکائیوز کے مطابق صرف صدر ریگن کی صدارتی لائبریری میں ایئر فورس ون کا طیارہ ہے۔ اس طیارے کو سات صدور نے استعمال کیا جس کے بعد اسے عطیہ کیا گیا۔\nاے بی سی نیوز کے مطابق قطر نے ٹرمپ کو بوئنگ 737 طیارے کی پیشکش کی ہے۔ یہ قدرے جدید ماڈل ہے جسے ’اڑتے ہوئے محل‘ میں اپ گریڈ کیا گیا ہے۔\nبوئنگ کا وائٹ ہاؤس کے ساتھ نئے طیارے فراہم کرنے کا معاہدہ رہا ہے۔ تاہم ٹرمپ نے رواں سال شکایت کی تھی کہ کمپنی نے تاخیر کی ہے۔\nپہلی ٹرمپ انتظامیہ نے ابتدائی طور پر بوئنگ سے دو خصوصی 747-8 طیاروں کے لیے بات چیت کی تھی۔ تاہم بوئنگ نے کہا کہ طیارے 2027 یا 2028 تک کے لیے دستیاب نہیں ہوں گے۔\nٹرمپ نے فروری میں کہا تھا کہ ’نہیں، میں بوئنگ سے خوش نہیں۔ انھیں، ایئر فورس ون میں، بہت وقت لگتا ہے۔ ہم نے انھیں کافی دیر پہلے کنٹریکٹ دیا تھا۔‘\n’ہم شاید طیارہ خرید لیں گے یا اپنے لیے دستیاب بنا لیں گے۔‘\nٹرمپ کا اپنے پہلے دور میں قطر کے ساتھ مثبت سفارتی تعلق رہا۔ انھوں نے 2019 میں اعلان کیا کہ قطر بڑے پیمانے پر امریکی طیارے خرید رہا ہے۔\nقطر نے ماضی میں بھی کئی ممالک کو پرائیویٹ جیٹ بطور تحفہ دیے ہیں۔ 2018 میں قطر نے ترکی کو ایک لگژری طیارہ تحفے میں دیا تھا۔",
        "published_date": "Tue, 13 May 2025 05:13:44 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cp8yxgj5vgeo#1",
        "title": "بغداد معاہدہ اور ’اتحادیوں کی دیوار‘: نیٹو جیسا وہ فوجی اتحاد جو ضرورت پڑنے پر پاکستان کے کام نہ آیا",
        "link": "https://www.bbc.com/urdu/articles/cp8yxgj5vgeo",
        "image_url": "https://ichef.bbci.co.uk/news/1024/branded_urdu/fc82/live/f0fd99b0-2fa0-11f0-b896-2b18871852c2.png",
        "article": "جب آپ بغداد، عراق کے دارالحکومت، کا نام سنتے ہیں تو ذہن میں ہارون الرشید اور عباسی خلافت کے دارالحکومت سے لے کر صدام حسین تک بہت سے خیالات آتے ہیں۔ \nتاہم شاید یہ بات آپ کے ذہن میں نہ آئے کہ یہ نام ایک زمانے میں، 1950 کی دہائی میں، مغربی مشرق وسطیٰ کے فوجی اتحاد کا حوالہ بھی ہوا کرتا تھا جس کے خاتمے نے مشرق وسطیٰ میں برطانوی اثر و رسوخ کے خاتمے کا بھی آغاز کیا۔\nبغداد پیکٹ یا معاہدہ 1955 میں ہوا تھا جس میں برطانیہ، عراق، ترکی، پاکستان اور ایران شامل تھے۔\nانسائیکلوپیڈیا برٹانیکا میں کہا گیا ہے کہ یہ ایک سکیورٹی تنظیم تھی جس کا صدر دفتر عراقی دارالحکومت بغداد میں تھا۔ بغداد میں سوویت مخالف بادشاہت کے خاتمے کے بعد عراق نے اس معاہدے سے دستبرداری اختیار کر لی تھی اور پھر تنظیم کا صدر دفتر ترکی کے دارالحکومت انقرہ منتقل کر دیا گیا۔ اس کا نام بھی بدل کر سنٹرل ٹریٹی آرگنائزیشن یعنی سیٹو رکھ دیا گیا۔ 1979 میں ایران بھی اسلامی انقلاب اور شاہ کے زوال کے بعد پیچھے ہٹ گیا اور اسی سال یہ تنظیم تحلیل ہو گئی۔\nتو اس معاہدے کی کہانی کیا ہے؟\nدوسری جنگ عظیم کے بعد دو بڑی عالمی طاقتیں ابھریں: امریکہ اور سوویت یونین۔ ان کے درمیان تنازع نے سرد جنگ کا فریم ورک تشکیل دیا، کیونکہ دونوں طاقتوں نے دنیا بھر میں اپنے سیاسی اور فوجی اثر و رسوخ کو بڑھانے کی کوشش کی۔\nامریکہ اور برطانیہ دونوں مشرق وسطیٰ کو اپنے مفادات کے لیے اہم سمجھتے تھے۔ تاہم دوسری عالمی جنگ کے بعد برطانیہ کا اثرورسوخ زوال پذیر ہو رہا تھا۔\n1950 کی دہائی کے اوائل میں، ریاست ہائے متحدہ کی حکومت نے تیل پیدا کرنے والے اہم خطوں میں سوویت کمیونسٹ توسیع کے خطرے کا مقابلہ کرنے کے لیے مشرق وسطیٰ میں ایک فوجی اتحاد بنانے میں دلچسپی ظاہر کی اور واشنگٹن نے کمیونزم پر مشتمل علاقائی اتحاد بنانے کی کوشش کی۔\nبغداد معاہدہ اسی حکمت عملی کا حصہ تھا جس کا مقصد اتحادی ریاستوں کی ایک دیوار کو ترکی سے پاکستان تک پھیلانا تھا۔\nبغداد معاہدہ نیٹو اور جنوب مشرقی ایشیا معاہدہ تنظیم کے طور پر ایک ہی وقت میں تشکیل دیا گیا تھا۔ تینوں اتحاد کا خیال امریکی وزیر خارجہ جان فوسٹر ڈولز کے مئی 1953 میں مشرق وسطیٰ کے دورے سے واشنگٹن واپس آنے کے بعد سامنے آیا جب انھوں نے کمیونزم کے خلاف یوریشیا میں پھیلے ہوئے ممالک کی دفاعی تشکیل کی تجویز پیش کی۔\nمشرق وسطیٰ کی اہمیت کئی مختلف عوامل میں مضمر ہے:\nسب سے پہلے، مشرق وسطیٰ کے بہت سے ممالک میں تیل کی موجودگی کا مطلب یہ تھا کہ مغربی یورپ کی معیشتیں، اور کچھ حد تک امریکی معیشت، توانائی کے ذرائع کے طور پر اس خطے پر منحصر تھی، اور برطانیہ نے اپنی تیل کی سپلائی کا تقریباً 90 فیصد خلیج سے حاصل کیا۔\nدوم، مشرق وسطیٰ مشرق بعید تک جانے والے متعدد ٹرانزٹ راستوں کے اندر واقع ہے، اور مصر، عراق اور اردن سے گزرنے والے آبی اور فضائی راستوں نے برطانیہ کو مشرق بعید کے ساتھ مواصلات اور تجارت کے لیے خطے کے ممالک کے ساتھ اچھے تعلقات پر بہت زیادہ انحصار کیا تھا۔\nتیسرا، یہ خطہ سٹریٹجک اہمیت کا حامل ہے۔ ایک طرف، یہ نیٹو کے جنوبی حصے سے متصل ہے، اور دوسری طرف، یہ اڈے فراہم کر سکتا ہے جہاں سے سوویت یونین پر جنوب سے حملہ کیا جا سکتا ہے۔ برطانیہ کے عراق اور قبرص کے جزیرے میں اڈے تھے۔\n1950 کی دہائی میں مشرق وسطیٰ میں جاری کشیدگی، جیسا کہ عرب اسرائیل تنازع اور مصر کی قیادت میں بڑھتی ہوئی نوآبادیاتی مخالفت نے ایک ایسا اتحاد بنانا مشکل بنا دیا جس میں عرب اور اسلامی ریاستوں کے ساتھ اسرائیل اور مغربی طاقتیں شامل ہوں۔\nاس کے بجائے امریکہ نے اپنی توجہ شمالی پٹی کی طرف منتقل کر دی۔ خیال یہ تھا کہ نیٹو کے سب سے جنوبی رکن ترکی کو جنوب مشرقی ایشیائی اتحاد، سینٹو، کے مغربی رکن، پاکستان کے ساتھ جوڑنے والا اتحاد قائم کیا جائے۔\nترکی اور پاکستان نے 1954 میں خطے میں سلامتی اور استحکام کو بڑھانے کے لیے ایک معاہدے پر دستخط کیے تھے۔\nبرطانیہ اور امریکہ کے کہنے پر بغداد معاہدے کی تشکیل 24 فروری 1955 کو شروع ہوئی جب عراق اور ترکی نے بیرونی جارحیت کے خلاف مزاحمت کے لیے بغداد میں ’باہمی تعاون کے معاہدے‘ پر دستخط کیے، جس سے خطے کے دیگر ممالک کے لیے راستے کھل گئے۔\nاپریل میں، برطانیہ نے شمولیت اختیار کی، اس کے بعد یکم ستمبر کو پاکستان، اور پھر ایران، شاہ محمد رضا پہلوی کی قیادت میں، نومبر 1955 میں شامل ہو گیا۔\nاس طرح ’بغداد معاہدہ‘ قائم ہوا جس میں برطانیہ، عراق، ترکی، پاکستان اور ایران شامل تھے۔ یہ عراق کے آخری بادشاہ فیصل دوم اور وزیر اعظم نوری السید کے دور میں ہوا تھا۔ اس معاہدے کا مقصد خطے کے دفاع کو مضبوط بنانا اور مشرق وسطیٰ میں سوویت یونین کے داخلے کو روکنا تھا۔\nبرطانیہ تیسرا ملک تھا جس نے بغداد معاہدے میں شمولیت اختیار کی۔ اس کے برعکس، امریکہ اس معاہدے میں مکمل طور پر شامل نہیں ہوا۔\n1955 میں برطانیہ کے شامل ہونے کے بعد توقع کی جا رہی تھی کہ امریکہ بھی اس اتحاد میں شامل ہو جائے گا۔ جون 1955 میں برطانوی وزارت دفاع اور وزارت خارجہ کے مشترکہ مطالعے نے اس نظریے کی تائید کی کہ خطے کا دفاع صرف امریکی مدد سے ہی محفوظ ہو سکتا ہے۔ \nبرطانیہ اور دیگر رکن ممالک نے اپنے آغاز سے ہی بغداد معاہدے میں امریکہ کی شمولیت کے لیے لابنگ کی تھی جو ناکام رہی۔\nبرطانیہ نے تنظیم میں شمولیت کے لیے اپنے سب سے طاقتور اتحادی پر دباؤ ڈالنا جاری رکھا۔ یہ دباؤ اس وقت شدت اختیار کر گیا جب مارچ 1956 میں برطانوی افسر جنرل گلوب کو اردنی عرب لشکر کی کمان سے برطرف کرنے پر اتحاد کو بحران کا سامنا کرنا پڑا۔\nتاہم، امریکہ نے مبصر کی حیثیت کو ترجیح دیتے ہوئے اتحاد میں شامل ہونے سے مکمل انکار کر دیا جس کی ایک وجہ  شاید یہ تھی کہ واشنگٹن اسرائیل، مصر یا سعودی عرب کو بھی مطمئن رکھنا چاہتا تھا۔\nشروع سے ہی، بغداد معاہدہ مشرق وسطیٰ کی ریاستوں سے وسیع حمایت حاصل کرنے میں ناکام رہا، جن میں مشترکہ شناخت کی کمی تھی۔ ترکی کی قوم پرست جمہوریہ، ایران کی بادشاہت، پاکستان کی ابھرتی ہوئی جمہوری ریاست، اور عراق جو حال ہی میں نوآبادیاتی نظام حکومت سے نکلا تھا۔\nاس وقت کے عراقی وزیر اعظم نوری السعید کی کئی عرب ممالک، خاص طور پر مصر اور شام کو اتحاد میں شامل ہونے پر آمادہ کرنے کی کوششیں ناکام ہو گئیں۔ ان ممالک کو یقین تھا کہ سوویت یونین - جو اسرائیل کا سامنا کرنے والے عرب ممالک کو ہتھیار اور ساز و سامان کا واحد فراہم کنندہ بننا شروع ہو گیا تھا، ان کے لیے کوئی خطرہ نہیں تھا۔\nتاہم، برطانیہ نے امید ظاہر کی کہ شام اور اردن بعد کے مرحلے میں اس اتحاد میں شامل ہو جائیں گے۔ شام نے اس میں شامل ہونے سے انکار کر دیا جبکہ اردن کے شاہ حسین نے ابتدائی طور پر ہچکچاہٹ کا اظہار کیا۔ \nبالآخر، شاہ حسین نے اپنے لوگوں سے اتفاق کیا، جو اس اتحاد کی مذمت کرنے اور اس میں شامل ہونے سے انکار کرنے کے لیے بڑی تعداد میں سڑکوں پر نکل آئے۔\n2003 میں، بی بی سی کے مشرق وسطیٰ کے تجزیہ کار جیرالڈ بوٹ نے لکھا: ’اس وقت، میں نے مظاہرین کو برطانوی بینک کی کھڑکیوں کو توڑتے ہوئے دیکھا جہاں میرے والد اردن کے دارالحکومت عمان میں کام کرتے تھے، اور بچپن میں مظاہرین کو ہمارے باغ میں توڑ پھوڑ کرتے ہوئے دیکھ کر میں پریشان ہو گیا۔‘\nلبنان کے صدر نے بغداد معاہدے کی حمایت کی، کیونکہ ان کے عراق کے شاہ فیصل اور ایران کے شاہ محمد رضا پہلوی کے ساتھ اچھے تعلقات تھے، لیکن ملک کے اندر وسیع پیمانے پر مخالفت کی وجہ سے وہ اس معاہدے میں شامل نہیں ہوئے۔\nادھر مصر نے کسی بھی ایسے اتحاد کی مخالفت کی جو ’یورپی سامراجیت‘ کی نئی توسیع ہو سکتی ہے اور سعودیوں نے عراق کے ہاشمی حکمرانوں پر عدم اعتماد کیا۔\nاتحاد کے قیام کے بعد کے سالوں میں مشرق وسطیٰ میں ہونے والی پیش رفت نے اسے اور کمزور کر دیا۔\n1956 میں مصری رہنما جمال عبدالناصر نے نہر سویز کو قبضے میں لے لیا۔ اسرائیل نے جزیرہ نما سینائی پر حملہ کرکے جواب دیا، اور برطانوی اور فرانسیسی افواج نے بھی مداخلت کی جس کے نتیجے میں برطانیہ خطے میں اپنا وقار کھو بیٹھا اور بغداد معاہدے میں اس کی پوزیشن کو نقصان پہنچا۔\n1957 کے اوائل میں، ’آئزن ہاور نظریے‘ کا اعلان کیا گیا، جب امریکی صدر نے مشرق وسطیٰ کی صورت حال کے بارے میں کانگریس کو خصوصی پیغام دیا تھا۔ آئزن ہاور کے مطابق، کوئی بھی ملک امریکہ سے اقتصادی یا فوجی مدد کی درخواست کر سکتا ہے اگر اسے خطرہ لاحق ہو، یعنی سوویت خطرہ۔ اس طرح مشرق وسطیٰ میں امریکی فوجی امداد کی درخواستوں کا نیٹو کی رکنیت سے کوئی تعلق نہیں رہا۔\nخطے میں واقعات کی رفتار 1958 میں تیز ہوئی، جس نے بغداد معاہدے کو مزید کمزور کر دیا۔\nفروری 1958 میں مصر اور شام نے متحدہ عرب جمہوریہ کے قیام کا اعلان کیا۔ پھر 14 جولائی 1958 کو عراق میں بادشاہت کو ایک پرتشدد اور خونریز فوجی بغاوت کے ذریعے ختم کر دیا گیا۔ بغداد معاہدہ اس بغاوت کے اسباب میں سے ایک تھا۔\nاس کی وجہ سے خطے میں کشیدگی میں اضافہ ہوا، جس سے امریکہ اپنے اتحادیوں کے اثر و رسوخ کو بڑھانے کے لیے اردن میں فوج بھیجنے پر مجبور ہوا۔\nآئزن ہاور کے نظریے کو مدنظر رکھتے ہوئے، لبنانی صدر نے امریکہ سے کہا کہ وہ مداخلت کرے اور ناصر اور شام پر لبنان میں حزب اختلاف کو مسلح کرنے اور ان کی حمایت کرنے کا الزام لگایا۔\n15 جولائی 1958 کو امریکی میرینز لبنانی دارالحکومت بیروت پہنچے۔ امریکہ نے کہا کہ اس مداخلت کا مقصد لبنان میں خونریزی کو روکنا ہے۔\nلبنان میں اپوزیشن کے حامی سڑکوں پر نکل آئے، اور صدر کے استعفے کا مطالبہ کرنے والے احتجاج شروع ہو گئے۔ بعد ازاں اپوزیشن اور حکومتی حامیوں کے درمیان رکاوٹیں کھڑی کر دی گئیں اور جھڑپوں کا دائرہ وسیع ہو گیا۔\nاس وقت کے آرمی کمانڈر نے فوجی اسٹیبلشمنٹ کے اندر فرقہ وارانہ تقسیم کی حساسیت کی وجہ سے مسلح افواج کو کسی بھی فریق کی حمایت کرنے کی اجازت دینے سے انکار کر دیا۔\nامریکہ نے ایک ایلچی رابرٹ مرفی کو اس بحران کا پرامن حل تلاش کرنے کے مقصد سے بھیجا۔ صدر کی میعاد میں توسیع نہ ہونے اور ان کے دوسری مدت کے لیے انتخاب میں حصہ نہ لینے پر بحران کا خاتمہ ہوا۔ آرمی کمانڈر کو ان کا جانشین منتخب کیا گیا۔\nلبنان میں یہ تمام پیش رفت بغداد معاہدے سے باہر ہوئی۔\n24 مارچ 1959 کو عراق کے نئے رہنما عبدالکریم قاسم نے اس اتحاد سے عراق کی دستبرداری کا اعلان کیا جس کا ابھی چوتھا سال بھی مکمل نہیں ہوا تھا۔ اس کا نام بدل کر سیٹو رکھ دیا گیا اور اس کے دفاتر ترکی منتقل کر دیے گئے۔\nدرحقیقت، اس اتحاد نے اپنے ارکان کے اجتماعی دفاع کو یقینی بنانے کا کوئی ذریعہ فراہم نہیں کیا، نہ ہی اس نے مستقل فوجی کمانڈ ڈھانچہ یا مشترکہ مسلح افواج قائم کیں۔\nآئزن ہاور انتظامیہ کے اختتام تک، یہ واضح ہو گیا تھا کہ یہ فوجی اتحاد کے مقابلے میں سیاسی ہم آہنگی اور اقتصادی تعاون کا ایک بہتر ذریعہ ہے۔\n1965 میں پاکستان نے انڈیا کے خلاف جنگ میں اپنے اتحادیوں کی مدد لینے کی کوشش کی لیکن جب اقوام متحدہ کی سلامتی کونسل نے 20 ستمبر کو قرارداد 211 منظور کر کے دونوں متحارب فریقوں کو ہتھیاروں کی فراہمی بند کر دی تو امریکہ اور برطانیہ نے قرارداد کی حمایت کی۔\n1971 میں انڈیا کے ساتھ ایک نئی جنگ شروع ہونے کے بعد، پاکستان نے اتحاد سے مدد حاصل کرنے کی ایک بار پھر ناکام کوشش کی، لیکن اسے صرف محدود امریکی فوجی مدد ملی، جو کہ سینٹوکے دائرہ کار میں نہیں تھی۔\n1974 میں، برطانیہ نے قبرص پر ترکی کے حملے کے خلاف احتجاجاً اس اتحاد سے علیحدگی اختیار کر لی اور اس کی حمایت ختم کر دی، جس کے نتیجے میں جزیرے کے شمال پر ترکی کا قبضہ ہو گیا۔\n1979 میں ایرانی انقلاب نے شاہ کا تختہ الٹ دیا اور ایران اتحاد سے نکل گیا۔ پاکستان نے بھی اسی سال یہ فیصلہ لیا کہ تنظیم نے اس کی سکیورٹی بڑھانے میں کوئی کردار ادا نہیں کیا، اور اسی سال تنظیم کو باضابطہ طور پر تحلیل کر دیا گیا۔",
        "published_date": "Tue, 13 May 2025 02:39:40 GMT",
        "source": "BBC Urdu"
    },
    {
        "guid": "https://urdu.arynews.tv/cotton-sales-tax-proposal/",
        "title": "سیلز ٹیکس: کپاس کے مقامی کاشتکاروں کے لیے خوش خبری",
        "link": "https://urdu.arynews.tv/cotton-sales-tax-proposal/",
        "image_url": "https://urdu.arynews.tv/wp-content/uploads/2023/05/cotton-crop.jpg",
        "article": "کراچی: کپاس کے مقامی کاشتکاروں کے لیے خوش خبری ہے کہ ان پر سیلز ٹیکس کا بوجھ کم ہونے کا امکان پیدا ہو گیا ہے۔\nتفصیلات کے مطابق وفاقی بجٹ 2025-26 میں ٹیکس اصلاحات کا امکان ہے، جس میں مقامی کپاس پر 18 فی صد سیلز ٹیکس ختم کرنے کی تجویز بھی دی گئی ہے۔\nکپاس پر سیلز ٹیکس ختم کر کے پیداواری لاگت میں کمی کا ہدف رکھا گیا ہے، کاٹن جنرز فورم کے چیئرمین احسان الحق نے بتایا کہ حکومت کی جانب سے ایف بی آر کو مذکورہ ٹیکس ختم کرنے کی تجویز پر غور کی ہدایت کی گئی ہے۔\nانھوں نے بتایا کہ ٹیکس اصلاحات سے زراعت اور ٹیکسٹائل سیکٹر کو فروغ ملے گا، چیئرمین احسان الحق نے یہ بھی کہا کہ درآمدی کپاس پر ٹیکس چھوٹ مقامی کسانوں کے ساتھ نا انصافی ہے۔\nکاٹن جنرز فورم نے مقامی کپاس کی صنعت کے فروغ کے لیے حکومتی اقدام کو اہم قرار دیا ہے، فورم کے چیئرمین کا کہنا ہے کہ سیلز ٹیکس میں برابری لانا حکومت کی ترجیح ہونا چاہیے۔\nواضح رہے کہ روئی کی قیمتوں میں 2 ماہ بعد تیزی کا رجحان دیکھا جا رہا ہے، ابتدائی فی من سودوں کی قیمت میں اضافہ ہو گیا ہے۔ روئی کی قیمتیں 500 روپے اضافے سے 17 ہزار 500 روپے فی من تک پہنچ گئیں، صوبہ سندھ کے بعض ساحلی شہروں میں کپاس کی جزوی چنائی بھی شروع ہو گئی ہے۔",
        "published_date": "Wed, 14 May 2025 03:26:04 +0000",
        "source": "ARY Urdu"
    },
    {
        "guid": "https://urdu.arynews.tv/overbilling-lesco-ceo-responsible-lahore/",
        "title": "اووربلنگ کا ذمہ دار میں‌ ہوں گا، لیسکو چیف ایگزیکٹو کا بڑا بیان",
        "link": "https://urdu.arynews.tv/overbilling-lesco-ceo-responsible-lahore/",
        "image_url": "https://urdu.arynews.tv/wp-content/uploads/2025/05/LESCO.jpg",
        "article": "لاہور: لیسکو کے چیف ایگزیکٹو نے کہا ہے کہ اگر لیسکو میں اووربلنگ ہوتی ہے تو اس کی ذمہ داری خود ان پر ہوگی۔\nتفصیلات کے مطابق لیسکو کے چیف ایگزیکٹو انجینئر محمد رمضان بٹ کا کہنا ہے کہ لیسکو میں اگر کہیں بھی اووربلنگ ہوئی تو اس کا ذمہ دار وہ ہوں گے۔\nاے آر وائی نیوز کو انٹرویو دیتے ہوئے محمد رمضان بٹ نے کہا کہ لیسکو میں قطعاً اووربلنگ نہیں ہوتی، اگر ہوگی تو اس کا میں اور میری ٹیم ذمہ دار ہوں گے، مطلب یہ کہ جو لیسکو ہیڈ کوارٹر میں بیٹھے ہیں اور سی ایس ٹی ذمہ دار ہوں گے۔\nانھوں نے کہا کہ ہمارے صارفین ہمارے باس ہیں، ان کو ہمیں سروس فراہم کرنی ہے، یہ ان کا حق ہے اور ہماری ڈیوٹی ہے۔\nدوسری طرف انھوں نے کہا حکومتی سرکاری ادارے 23 ارب کے نادہندہ ہیں، جن میں چار سے پانچ ارب روپے اسی سال کے ہیں اور باقی گزشتہ برسوں کے ہیں، ان سے وصولی کا کام ترجیحی بنیادوں پر جاری ہے۔\nانجینئر محمد رمضان بٹ نے کہا کہ انھوں نے لیسکو کو ماں کا درجہ دے دیا ہے، جہاں کرپشن اور بد عنوانی پر زیرو ٹالرنس ہے، جو بھی ذمہ دار ہوا اس کے خلاف ایکشن ہوگا۔",
        "published_date": "Wed, 14 May 2025 03:12:25 +0000",
        "source": "ARY Urdu"
    },
    {
        "guid": "https://urdu.arynews.tv/mexican-mayoral-candidate-firing-in-rally/",
        "title": "میکسیکو :  انتخابی مہم کے دوران فائرنگ میئر امیدوار سمیت 4 قتل",
        "link": "https://urdu.arynews.tv/mexican-mayoral-candidate-firing-in-rally/",
        "image_url": "https://urdu.arynews.tv/wp-content/uploads/2025/05/Maxcico.jpg",
        "article": "میکسیکو : میئر کی خاتون امیدوار سمیت چار افراد کو انتخابی مہم کے دوران گولی مار کر قتل کردیا گیا، واقعے کے بعد کشیدگی پھیل گئی۔\nمیکسیکو کے شہر ویراکروز میں میئر کی امیدوار یسینیا لارا گٹیریز اور دیگر حامیوں کو انتخابی مہم کے دوران فائرنگ کرکے موت کے گھاٹ اتار دیا گیا۔\nواقعہ میکسیکو کی ریاست ویراکروز میں اتوار کی رات پیش آیا، سی این این کے مطابق یسینیا لارا گٹیریز نامی خاتون امیدوار جو حکومتی پارٹی مورینا سے تعلق رکھتی تھیں، ایک ریلی میں لوگوں کے ساتھ خوشگوار انداز میں جا رہی تھیں یہ مناظر فیس بک پر براہ راست نشر کیے جارہے تھے۔\nاسی دوران کیمرے کے پیچھے سے اچانک گولی چلنے کی آوازیں آنے لگیں، لارا کے فیس بک پیج پر دستیاب ویڈیو میں تقریباً 20 گولیوں کی آوازیں سنی جا سکتی ہیں۔\nاس حوالے سے میکسیکو کی صدر کلاڈیا شین بام نے ایک پریس کانفرنس سے خطاب کرتے ہوئے حملے کی تصدیق کی اور کہا کہ انہیں حملے کے پیچھے محرکات کے بارے میں کوئی معلومات نہیں ہیں تاہم واقعے کی تحقیقات جاری ہیں۔\nیاد رہے کہ میکسیکو میں انتخابات کے دوران سیاسی امیدواروں پر حملے معمول بن چکے ہیں۔ 2023میں انسانی حقوق کی تنظیم نے بتایا کہ سیاسی تشدد کے 661 واقعات ہوئے، جن میں اکثر متاثرین بلدیاتی سطح کے امیدوار یا عہدیدار تھے۔",
        "published_date": "Wed, 14 May 2025 02:17:33 +0000",
        "source": "ARY Urdu"
    },
    {
        "guid": "https://urdu.arynews.tv/irish-footballer-longest-throw-in-world-record/",
        "title": "ویڈیو : خاتون کھلاڑی نے لمبی تھرو پھینک کر نیا عالمی ریکارڈ قائم کردیا",
        "link": "https://urdu.arynews.tv/irish-footballer-longest-throw-in-world-record/",
        "image_url": "https://urdu.arynews.tv/wp-content/uploads/2025/05/Football.jpg",
        "article": "لندن : آئرلینڈ کی خاتون فٹبالر نے خواتین کی فٹبال میں سب سے لمبی تھرو پھینکنے نے کا نیا گنیز ورلڈ ریکارڈ قائم کر دیا ہے۔\nرپورٹ کے مطابق لندن سٹی لائنیسز کی 31 سالہ خاتون فٹبالر میگن کیمبل نے اوور ہیڈ تھرو کا بہترین مظاہرہ کیا۔\nمیگن کیمبل نے گیند کو 37.55 میٹر دور پھینکا جو کہ پچھلے ریکارڈ 35 میٹر سے 2 میٹر زیادہ ہے۔ انہوں نے یہ ریکارڈ اپنے کلب کے تربیتی میدان (کینٹ ) میں بنایا، جہاں ایک پُتلے کو 35 میٹر دور رکھا گیا تھا تاکہ وہ اس سے آگے پھینک سکیں۔\n\nاس موقع پر میگن نے خوشی کا اظہار کرتے ہوئے کہا کہ یہ میرے لیے بہت خاص اور حیرت انگیز کارنامہ ہے، میں چاہتی ہوں کہ کوئی مجھ سے بھی زیادہ کامیاب ہو اور دوسرے کھلاڑی بھی اس سے لمبی تھرو پھینک کر اس ریکارڈ کو توڑنے کی کوشش کریں۔\nکیمبل نے بتایا کہ انہوں نے گیند دور پھینکنے کی تربیت نوجوانی میں لڑکوں کی ٹیم کے ساتھ کھیلتے ہوئے حاصل کی اور تب بھی میرا تھرو ان اپنی ٹیم کے تمام کھلاڑیوں سے زیادہ ہوتا تھا۔\nیاد رہے کہ اس سے قبل قبرص کے ایک رقاص نے سر پر شیشے کے 468 گلاس رکھ کر نیا عالمی ریکارڈ قائم کیا تھا، انہوں نے 319 گلاس کے گزشتہ ریکارڈ کو پیچھے چھوڑ دیا۔\nقبرص کے رقاص ڈینوس کانتیس نے سر پر حیران کن طور پر 468 شیشے کے گلاس رکھ کر رقص پیش کیا، یہ مظاہرہ ارادیپو میونسپلٹی کے زیرِ اہتمام ایک تقریب میں کیا گیا۔\nصرف 9 سال میں ’’150‘‘ گنیز ورلڈ ریکارڈ بنانے والا پہلا پاکستانی",
        "published_date": "Wed, 14 May 2025 01:34:38 +0000",
        "source": "ARY Urdu"
    },
    {
        "guid": "https://urdu.arynews.tv/shafqat-ali-pakistani-origin-canadian-federal-minister/",
        "title": "شفقت علی پہلے پاکستانی نژاد کینیڈین وفاقی وزیر مقرر",
        "link": "https://urdu.arynews.tv/shafqat-ali-pakistani-origin-canadian-federal-minister/",
        "image_url": "https://urdu.arynews.tv/wp-content/uploads/2025/05/shafqat.jpg",
        "article": "اوٹاوہ : کینیڈین وزیرِ اعظم مارک کارنی کی نئی کابینہ میں رکن پارلیمنٹ شفقت علی پہلے پاکستانی نژاد کینیڈین وفاقی وزیر بن گئے۔\nکینیڈا کے رکن پارلیمنٹ شفقت علی کو مارک کارنی حکومت نے ان کو کینیڈا کے ٹریژری بورڈ کا سربراہ مقرر کیا ہے۔\nسابق وزیرِ اعظم جسٹن ٹروڈو کے دور حکومت میں اس عہدے پر خدمات انجام دینے والی جینیٹ پیٹی پاس ٹیلر کو کابینہ سے نکال دیا گیا ہے۔\nشفقت علی نے اٹاوہ میں اپنے عہدے کا حلف اٹھالیا، شفقت علی برامپٹن سے دوسری بار رکن پارلیمنٹ منتخب ہوئے ہیں۔\nاوٹاوا سیٹیزن ڈاٹ کام کی رپورٹ کے مطابق نومنتخب کینیڈین وزیر اعظم مارک کورنی نے کابینہ اراکین کی تعداد بھی 39 سے کم کرکے 29 کردی ہے۔\nرپورٹ میں کہا گیا ہے کہ سی بی سی اور سی ٹی وی کے لیے سیاسی پروگرام کرنے والے ایک صحافی ایون سولومن کو مصنوعی ذہانت (اے آئی) کا وزیر بنایا گیا ہے۔\nکینیڈین وزیر اعظم نے چار سال بعد میلانیا جولی کو خارجہ امور سے ہٹا کر صنعتی معاملات سونپ دیے جبکہ ان کی جگہ انیتا آنند کو وزیر خارجہ مقرر کیا گیا ہے۔",
        "published_date": "Wed, 14 May 2025 01:00:53 +0000",
        "source": "ARY Urdu"
    },
    {
        "guid": "https://urdu.arynews.tv/india-pakistan-war-modis-expectations/",
        "title": "مودی کو پاک بھارت جنگ سے کیا توقعات تھیں؟ حقائق سامنے آگئے",
        "link": "https://urdu.arynews.tv/india-pakistan-war-modis-expectations/",
        "image_url": "https://urdu.arynews.tv/wp-content/uploads/2025/05/moodi-2.jpg",
        "article": "پہلگام واقعے کو بنیاد بنا کر مودی سرکار  نے سوچے سمجھے منصوبے کے تحت پاک بھارت جنگ مسلط کی لیکن اس کا خمیازہ اسے بھاری جانی و مالی نقصان کی صورت میں بھگتنا پڑا۔\nاس جنگ سے بھارت کے انتہا پسند وزیر اعظم نریندر مودی کو کیا ملا؟ اس کا خلاصہ اے آر وائی نیوز کے پروگرام آف دی ریکارڈ میں بین الاقوامی تجزیہ نگار ماریہ سلطان نے خصوصی گفتگو کرتے ہوئے کیا۔\nماریہ سلطان نے کہا کہ مودی اس پاک بھارت جنگ سے جو حاصل کرنا چاہتے تھے اس میں بری طرح نہ صرف ناکام ہوئے بلکہ عالمی سطح پر سُبکی اور تنقید کا نشانہ بھی بنے۔\n\nپاک بھارت جنگ میں مودی کا پہلا مقصد یہ تھا کہ ہندو ازم کے ذریعے مستقل سیاسی اکثریت اور اپنے ووٹ بینک کو برقرار رکھا جائے اس کے لیے انہوں  نے اقلتیوں کے آئینی حقوق سلب کرتے ہوئے پر ان پر مظالم کا سلسلہ بھی جاری رکھا۔\nجنگ کا بہانہ بنا کر بھارتی فوج نے مقبوضہ کشمیر اور امرتسر پنجاب میں خود میزائل داغے جس کا مقصد یہ تھا کہ اس کا الزام پاکستان پر عائد کرکے اس سے فائدہ حاصل کیا جاسکے اور کشمیریوں اور سکھوں کے دلوں میں پاکستان کیخلاف نفرت پیدا کی جائے۔\nایک سوال کے جواب میں ماریہ سلطان کا کہنا تھا کہ پرانے طرز کی جنگ سے نئے طرز کی جنگ نہیں جیتی جاسکتی۔ اس جنگ میں پاکستانی افواج نے نہایت انتہائی پروفیشنل اور ماہرانہ انداز میں دشمن کے حملے کا بھرپور جواب دیا جس کی توقع اور اندازہ بھارت کو بالکل بھی نہیں تھا۔\nبھارت کا خیال تھا کہ پاکستان روایتی جنگ کرے گا اور وہ دفاعی حوالے سے کمزور بھی ہے، جس کے تحت بھارتی فوج  نے پاکستان پر حملوں کیلیے اسرائیلی ڈرونز کا زیادہ استعمال کیا، بعد ازاں وہ اپنی اسی سوچ اور غلط فہمی کی وجہ سے پیچھے ہٹنے پر مجبور ہوئے۔",
        "published_date": "Wed, 14 May 2025 00:32:24 +0000",
        "source": "ARY Urdu"
    },
    {
        "guid": "https://urdu.arynews.tv/netanyahu-gaza-war-hostage-release/",
        "title": "یرغمالیوں کی رہائی کے باوجود غزہ جنگ جاری رہے گی، نیتن یاہو",
        "link": "https://urdu.arynews.tv/netanyahu-gaza-war-hostage-release/",
        "image_url": "https://urdu.arynews.tv/wp-content/uploads/2024/11/Netanyahu-1.jpg",
        "article": "تل ابیب : اسرائیلی وزیرِ اعظم بنیامن نیتن یاہو نے کہا ہے کہ غزہ میں جنگ کسی صورت نہیں رکے گی چاہے یرغمالیوں کی رہائی کا کوئی معاہدہ طے پا بھی جائے۔\nاسرائیلی زخمی فوجیوں سے ملاقات کے موقع پر نیتن یاہو کا کہنا تھا کہ اسرائیلی فوج آنے والے دنوں میں حماس کو زیر کرنے کے لیے پوری طاقت کے ساتھ غزہ میں داخل ہوں گی تاکہ مشن مکمل ہو سکے۔\nواشنگٹن پوسٹ کی رپورٹ کے مطابق اسرائیل کے وزیر اعظم نے کہا ہے کہ اگر کوئی جنگ بندی ہوئی بھی تو وہ صرف عارضی ہوگی، اگر حماس مزید یرغمالی رہا کرنے کو تیار ہو تو ہم انہیں لے لیں گے، اور پھر بھی ہم غزہ کے اندر جائیں گے لیکن جنگ بند نہیں کریں گے۔\nرپورٹ کے مطابق اسرائیل نے اعلان کیا ہے کہ وہ اپنی فوجی کارروائی کو مزید تیز کرے گا، غزہ پر مکمل کنٹرول حاصل کرے گا اور وہاں کے زیادہ تر لوگوں کو ایک بار پھر بے دخل کردے گا۔\nیاد رہے کہ گزشتہ ماہ مارچ میں جنگ بندی کے ختم ہونے سے چند دن پہلے اسرائیل نے غزہ میں ہر قسم کی درآمدات بند کردی تھیں، جس سے غذائی بحران بڑھ گیا اور قحط کا خطرہ پیدا ہوگیا۔\nواضح رہے کہ حماس نے پیر کے روز آخری امریکی یرغمالی 21 سالہ ایڈن الیگزینڈر کو رہا کیا تھا جو امریکی حکومت اور حماس کے درمیان براہِ راست مذاکرات کا نتیجہ تھی۔\nالیگزینڈر کو 2023 کے حملے کے دوران ایک اسرائیلی فوجی اڈے سے اغوا کیا گیا تھا اور وہ پہلا یرغمالی ہے جو اس سال مارچ میں جنگ بندی کے خاتمے کے بعد رہا ہوا۔\nمنگل کو اسرائیلی فوج نے جنوبی غزہ کے شہر خان یونس کے ایک اسپتال پر حملہ کیا، جس کے نیچے حماس کا ’کمانڈ سینٹر‘ ہونے کا دعویٰ کیا گیا تھا لیکن اس کا کوئی ثبوت فراہم نہیں کیا گیا۔ یورپی اسپتال پر خوفناک حملے کے نتیجے میں کم از کم 18 افراد جاں بحق اور 70 زخمی ہوئے۔",
        "published_date": "Tue, 13 May 2025 23:27:50 +0000",
        "source": "ARY Urdu"
    },
    {
        "guid": "https://urdu.arynews.tv/israeli-strike-on-gaza-hospital-khan-younis/",
        "title": "خان یونس : اسپتال پر اسرائیل کا خطرناک میزائلوں سے بدترین حملہ، 18 فلسطینی شہید",
        "link": "https://urdu.arynews.tv/israeli-strike-on-gaza-hospital-khan-younis/",
        "image_url": "https://urdu.arynews.tv/wp-content/uploads/2025/05/hospital.jpg",
        "article": "خان یونس : جنوبی غزہ کے علاقے خان یونس میں اسرائیل نے بدترین حملہ کیا ہے، یورپی اسپتال کے احاطہ میں 9 بنکر بسٹر بم پھینکے گئے، جس سے زمین پھٹ گئی۔\nغیر ملکی خبر رساں ادارے کی رپورٹ کے مطابق گزشتہ روز غزہ کے جنوبی شہر خان یونس میں واقع یورپی غزہ اسپتال پر اسرائیلی فوج کی جانب سے نو میزائل داغے گئے، جس کے نتیجے میں کم از کم 18 افراد شہید اور 70 زخمی ہوگئے۔\nغزہ کی وزارت صحت نے تصدیق کی ہے کہ یہ خان یونس میں دن کے آغاز کے بعد دوسری مرتبہ کسی اسپتال پر جان لیوا حملہ ہے۔\n\nاس حوالے سے اسرائیلی فوج کا کہنا ہے کہ اس حملے کا ہدف اسپتال کے نیچے موجود حماس کا کمانڈ سینٹر تھا، تاہم اس دعوے کے حق میں کوئی ثبوت فراہم نہیں کیا گیا۔\nاسرائیلی افواج نے زخمیوں کو نکالنے والوں پر بھی بمباری کی، بنکر بسٹر بم حملوں کے باعث اسپتال کے قریب کھڑی بس زمین میں دھنس گئی۔\nاسرائیلی وزیراعظم بنیامین نیتن یاہو نے کہا ہے کہ غزہ پر جنگ کسی صورت روکی نہیں جائے گی” چاہے یرغمالیوں کی رہائی کا معاہدہ ہو بھی جائے۔ انہوں نے آنے والے دنوں میں بڑے فوجی حملے کی دھمکی بھی دی ہے۔\nرپورٹ کے مطابق اسرائیلی فضائی حملے میں غزہ کے مشہور فلسطینی صحافی حسن اصلح کو شہید کر دیا گیا، وہ پہلے سے ایک حملے میں زخمی ہو کر ناصر اسپتال میں زیرِ علاج تھے۔\nاسرائیل نے الزام لگایا ہے کہ حسن اصلح نے 7 اکتوبر 2023 کو حماس کے حملے میں حصہ لیا تھا اور اُس دن کی لوٹ مار، آگ لگانے اور قتل کی ویڈیوز سوشل میڈیا پر ڈالیں۔\nناصر اسپتال کے تیسرے فلور پر حملہ ہوا جہاں کئی زخمیوں کا علاج ہو رہا تھا۔ اس حملے میں حسن اصلح سمیت دو افراد جاں بحق اور کئی زخمی ہوئے۔",
        "published_date": "Tue, 13 May 2025 22:50:56 +0000",
        "source": "ARY Urdu"
    },
    {
        "guid": "https://urdu.arynews.tv/un-pakistani-delegate-gaza-ceasefire/",
        "title": "اقوام متحدہ غزہ میں غیرمشروط جنگ بندی کرائے، پاکستانی مندوب",
        "link": "https://urdu.arynews.tv/un-pakistani-delegate-gaza-ceasefire/",
        "image_url": "https://urdu.arynews.tv/wp-content/uploads/2025/05/gaza-10.jpg",
        "article": "نیویارک: اقوام متحدہ میں پاکستانی مندوب عاصم افتخار نے کہا ہے کہ سلامتی کونسل غزہ میں مستقل اور غیرمشروط جنگ بندی کرائے۔\nیہ بات انہوں نے غزہ میں امداد سے متعلق سلامتی کونسل اجلاس سے خطاب کرتے ہوئے کہی، انہوں نے کہا کہ غزہ کے لوگ ناقابل تصور اذیت ناک تکالیف کا سامنا کرچکے ہیں۔\nعاصم افتخار کا کہنا تھا کہ غزہ کے لوگوں کو امن وعزت کے ساتھ رہنے کا حق ہے، سلامتی کونسل اپنی قرار دادوں پرعمل درآمد اور فلسطین پر قبضہ ختم کرائے۔\nپاکستانی مندوب نے کہا کہ قیام امن کا راستہ1967 سے قبل کی سرحدوں کی بنیاد پر دو ریاستی حل ہے،\nسلامتی کونسل غزہ میں مستقل اور غیرمشروط جنگ بندی کرائے۔\nفلسطینی علاقوں پر قبضہ ہی مسئلے کی بنیادی وجہ ہے جسے سلامتی کونسل فوری طور پر حل کرے،\nغزہ کا محاصرہ فوری ختم کیا جائے، فلسطینیوں کی جبری بےدخلی منظور نہیں۔\nعاصم افتخار نے کہا کہ غزہ میں بھوک کا بطور جنگی ہتھیار استعمال ایک سنگین جرم ہے ،سلامتی کونسل غزہ میں امدادی قافلوں، طبی عملے کی حفاظت کو یقینی بنائے۔\nاپنے خطاب میں ان کا کہنا تھا کہ غزہ میں اجتماعی سزا دینے کا سلسلہ ختم کیا جائے، غزہ کی تعمیرنو کے پلان کی مکمل اور بھرپور حمایت کی جائے۔\nغزہ میں اسپتالوں، طبی عملے کو ہدف بنا کر منظم حملے کیے گئے، وہاں 4لاکھ 70 ہزار افراد کو تباہ کن بھوک اور افلاس کا سامنا ہے، غزہ میں ورلڈ فوڈ پروگرام کی تمام بیکریاں بند کردی گئی ہیں۔",
        "published_date": "Tue, 13 May 2025 21:34:03 +0000",
        "source": "ARY Urdu"
    },
    {
        "guid": "https://urdu.arynews.tv/indian-passport-unconscious-person-jinnah-hospital/",
        "title": "کراچی : بےہوش شخص کی جیب سے 2 بھارتی پاسپورٹ برآمد",
        "link": "https://urdu.arynews.tv/indian-passport-unconscious-person-jinnah-hospital/",
        "image_url": "https://urdu.arynews.tv/wp-content/uploads/2025/05/passport.jpg",
        "article": "کراچی : جناح اسپتال میں بےہوشی کی حالت میں لائے جانے والے معمر شخص کی جیب سے 2 بھارتی پاسپورٹ برآمد ہوئے ہیں۔\nاے آر وائی نیوز کی رپورٹ کے مطابق پولیس سمیت دیگر اداروں کے اہلکار معاملے کی تحقیقات کے لیے اسپتال پہنچ گئے۔\nاس حوالے سے پولیس حکام کا کہنا ہے کہ برآمد ہونے والے دونوں بھارتی پاسپورٹ کسی خاتون کے نام پر ہیں اور ان کی میعاد 2028 تک ہے۔\n\nپولیس کے مطابق خاتون کے پاسپورٹ میں پتہ حیدرآباد اے پی کا درج ہے، برآمد کیا گیا بھارتی پاسپورٹ جدہ سے جاری کیا گیا۔\nمعمر شخص صدر پارکنگ پلازہ کے قریب بے ہوشی کی حالت میں ملا تھا، اطلاع ملنے پر ریسکیو ٹیم نے معمر شخص کو اسپتال منتقل کیا۔\nاسپتال بہچائے جانے کے 4گھنٹے کے بعد بھی نامعلوم شخص ہوش میں نہیں آسکا، معمر شخص کی جیب سے پاسپورٹ اور دیگر دستاویز ملی ہیں۔\nپولیس حکام کا مزید کہنا ہے کہ مذکورہ بے ہوش شخص کی جیب سے چند ادویات بھی ملی ہیں، معاملے کی مزید تحقیقات کی جارہی ہیں۔",
        "published_date": "Tue, 13 May 2025 20:45:35 +0000",
        "source": "ARY Urdu"
    },
    {
        "guid": "6be79a83f319c9457a17b6a0b3daaa8b",
        "title": "رحیم یار خان، پولیس مقابلے میں دو ڈاکو زخمی حالت میں گرفتار، اسلحہ اور موٹر سائیکلیں برآمد",
        "link": "https://www.express.pk/story/2761367/raheem-yaar-khan-police-muqablay-mein-do-daku-zakhmi-haalat-mein-girftar-asleha-aur-motorcyclen-bar-aamad-2761367/",
        "image_url": "https://img.express.pk/logo/expresslogo.webp",
        "article": "تھانہ سٹی خان پور کی حدود میں پولیس اور مسلح ملزمان کے درمیان فائرنگ کے تبادلے میں دو ڈاکو زخمی حالت میں گرفتار کر لیے گئے، جبکہ ان کا ایک ساتھی موقع سے فرار ہو گیا۔\nپولیس کے مطابق گرفتار ملزمان سنگین وارداتوں میں ملوث ریکارڈ یافتہ مجرم ہیں۔\nپولیس ترجمان کے مطابق واقعہ اس وقت پیش آیا جب دو موٹر سائیکلوں پر سوار چار مشتبہ افراد کو ناکے پر روکنے کی کوشش کی گئی۔ ملزمان نے پولیس پارٹی پر فائرنگ کر دی، جس پر پولیس نے فوری جوابی کارروائی کی۔\nفائرنگ کے تبادلے کے دوران دو ملزمان زخمی ہو گئے جنہیں گرفتار کر لیا گیا، جبکہ دیگر ملزمان فرار ہو گئے۔\nمزید پڑھیں: رحیم یار خان، پولیس مقابلے میں بین الاضلاعی خطرناک ڈاکو ہلاک، 30 سنگین مقدمات کا ریکارڈ\nگرفتار ملزمان کی شناخت حق نواز بلوچ اور یعقوب گھلو کے نام سے ہوئی ہے۔ ترجمان پولیس کے مطابق دونوں ملزمان ڈکیتی اور دیگر سنگین جرائم میں ملوث ہیں اور ان کے خلاف 30 سے زائد مقدمات مختلف تھانوں میں درج ہیں۔\nپولیس نے گرفتار ملزمان کے قبضے سے چوری شدہ موٹر سائیکلیں اور ناجائز اسلحہ بھی برآمد کر لیا ہے۔ زخمی ڈاکوؤں کو فوری طور پر طبی امداد کے لیے اسپتال منتقل کر دیا گیا ہے۔\nپولیس کا کہنا ہے کہ فرار ہونے والے ساتھیوں کی تلاش کے لیے سرچ آپریشن جاری ہے، جبکہ ڈی پی او عرفان علی سموں نے کامیاب کارروائی پر پولیس ٹیم کو شاباش دی ہے۔",
        "published_date": "Wed, 14 May 25 02:58:04 +0000",
        "source": "Express Urdu"
    },
    {
        "guid": "7a6d6cfdd4c97f3692ec231f1cff64d2",
        "title": "دنیا کے غریب ترین صدر خوسے موہیکا کی جدوجہد بھری زندگی کا اختتام",
        "link": "https://www.express.pk/story/2761366/duniya-ke-ghareeb-tareen-saddar-jose-mujica-ki-jad-o-jehad-bhari-zindagi-ka-ekhtataam-2761366/",
        "image_url": "https://img.express.pk/logo/expresslogo.webp",
        "article": "یوروگوئے کے سابق صدر اور عالمی سطح پر دنیا کے غریب ترین صدر کے طور پر معروف خوسے پے پے موہیکا 89 برس کی عمر میں انتقال کر گئے۔ \nان کے انتقال کی اطلاع موجودہ صدر یاماندو اورسی نے سوشل میڈیا پلیٹ فارم ایکس (سابقہ ٹوئٹر) پر دی، جہاں انہوں نے لکھا کہ آپ نے جو کچھ ہمیں دیا، اور اپنے عوام سے جو گہری محبت کی، اس کے لیے شکر گزار ہیں۔\nخوسے موہیکا گزشتہ کچھ عرصے سے غذائی نالی (oesophagus) کے کینسر میں مبتلا تھے، تاہم ان کی موت کی فوری وجہ ظاہر نہیں کی گئی۔\nموہیکا 2010 سے 2015 تک اوروگوئے کے صدر رہے اور اپنی سادہ زندگی، صارفیت (consumerism) پر تنقید اور سماجی اصلاحات کی بنا پر عالمی سطح پر شہرت حاصل کی۔\nوہ تنخواہ کا بیشتر حصہ خیرات کر دیتے اور ایک معمولی فارم ہاؤس میں رہائش پذیر تھے۔ ان کے دورِ حکومت میں ہوروگوئے دنیا کا پہلا ملک بنا جس نے تفریحی مقاصد کے لیے بھنگ (marijuana) کے استعمال کو قانونی حیثیت دی۔\nاگرچہ یوروگوئے ایک چھوٹا سا ملک ہے جس کی آبادی محض 34 لاکھ ہے، موہیکا کی عالمی شہرت غیرمعمولی تھی۔ ان کی شخصیت اور طرزِ سیاست نے جہاں بے شمار لوگوں کو متاثر کیا، وہیں ان کے بعض اقدامات پر مقامی سطح پر تنقید بھی کی گئی۔\nخوسے موہیکا کا تعلق مونٹی ویڈیو کے ایک متوسط طبقے کے گھرانے سے تھا اور ان کا کہنا تھا کہ سیاست، کتابوں سے محبت اور زمین سے جڑے رہنے کا جذبہ انہیں اپنی والدہ سے ورثے میں ملا۔\nانہوں نے اپنی سیاسی زندگی کا آغاز روایتی نیشنل پارٹی سے کیا، جو بعد ازاں ان کی حکومت کی مرکزِ راست (centre-right) اپوزیشن بنی۔\n1960 کی دہائی میں انہوں نے تُوپاماروس نیشنل لبریشن موومنٹ (MLN-T) کی بنیاد رکھی، جو ایک بائیں بازو کی شہری گوریلا تنظیم تھی، اس گروپ نے حکومت کے خلاف اغواء، حملے اور دیگر مسلح کارروائیاں کیں۔\nاپنی جدوجہد کے دوران موہیکا چار مرتبہ گرفتار ہوئے۔ ایک موقع پر، 1970 میں، انہیں چھ گولیاں لگیں اور وہ موت کے دہانے تک پہنچ گئے تھے۔",
        "published_date": "Wed, 14 May 25 02:22:36 +0000",
        "source": "Express Urdu"
    },
    {
        "guid": "7a4c0d48d7aedad2db0d314ba748e447",
        "title": "کراچی، شہر بھر میں مختلف واقعات میں 2 افراد جاں بحق، ایک زخمی",
        "link": "https://www.express.pk/story/2761365/karachi-shehar-bhar-mein-mukhtalif-waqeat-mein-2-afraad-jaan-bahaq-aik-zakhmi-2761365/",
        "image_url": "https://img.express.pk/logo/expresslogo.webp",
        "article": "شہر قائد میں رات پیش آنے والے مختلف پرتشدد واقعات میں دو افراد جاں بحق جبکہ ایک شخص زخمی ہو گیا۔ \nپہلا واقعہ کورنگی کوسٹ گارڈ چورنگی کے قریب نورانی بستی میں ہوا جہاں جھگڑے کے دوران تیز دھار آلے کے وار سے ایک نوجوان جان کی بازی ہار گیا۔\nچھیپا حکام کے مطابق جاں بحق شخص کی شناخت بلال کے نام سے ہوئی ہے، جس کی لاش کو جناح اسپتال منتقل کر دیا گیا ہے۔\nدوسرے واقعے میں ایک اور شخص عمر زمان زخمی ہوا، جسے فوری طبی امداد کے لیے عباسی شہید اسپتال منتقل کیا گیا۔ پولیس کے مطابق واقعے کی نوعیت گھریلو جھگڑے یا ذاتی رنجش کی بنیاد پر معلوم ہو رہی ہے، تاہم تحقیقات جاری ہیں۔\nمزید پڑھیں: کراچی، لانڈھی میں فائرنگ کا تبادلہ، خاتون زخمی، ایک ڈاکو ہلاک\nجبکہ تیسرے واقعے میں فیڈرل بی ایریا بلاک 14 فلاح مسجد کے قریب سے ایک تشدد زدہ بوری بند لاش برآمد ہوئی ہے۔\nچھیپا ذرائع کے مطابق مقتول کی شناخت 60 سالہ خاور انجم ولد محمد افضال کے نام سے کی گئی ہے۔ لاش کو پوسٹ مارٹم اور مزید کارروائی کے لیے عباسی شہید اسپتال منتقل کر دیا گیا ہے۔",
        "published_date": "Wed, 14 May 25 01:37:35 +0000",
        "source": "Express Urdu"
    },
    {
        "guid": "09609b58f874f8e5147501a1468db3ca",
        "title": "کراچی، لانڈھی میں فائرنگ کا تبادلہ، خاتون زخمی، ایک ڈاکو ہلاک",
        "link": "https://www.express.pk/story/2761364/karachi-landhi-mein-firing-ka-tabadlah-khatoon-zakhmi-aik-daku-halaak-2761364/",
        "image_url": "https://img.express.pk/logo/expresslogo.webp",
        "article": "شہر قائد میں لانڈھی کے علاقے شیرپاؤ کالونی میں عثمانیہ مسجد کے قریب فائرنگ کے واقعے میں ایک خاتون زخمی جبکہ ایک ڈاکو شہری کی جوابی فائرنگ میں ہلاک ہو گیا۔\nچھیپا فاؤنڈیشن کے مطابق ڈاکو کی فائرنگ سے 40 سالہ خاتون انجمن زوجہ سردار خان زخمی ہوئیں، جنہیں فوری طور پر جناح اسپتال منتقل کیا گیا۔\nواقعے کے دوران ایک شہری نے مزاحمت کرتے ہوئے جوابی فائرنگ کی، جس کے نتیجے میں ایک ڈاکو موقع پر ہی ہلاک ہو گیا۔\nمزید پڑھیں: کراچی، پاک کالونی میں مبینہ پولیس مقابلہ، ایک ملزم ہلاک، اسلحہ اور موٹر سائیکل برآمد\nہلاک ہونے والے ڈاکو کی لاش بھی جناح اسپتال منتقل کر دی گئی ہے، جبکہ قانون نافذ کرنے والے ادارے جائے وقوعہ پر پہنچ کر مزید شواہد جمع کر رہے ہیں۔ پولیس واقعے کی تحقیقات کر رہی ہے اور ہلاک ڈاکو کی شناخت اور ممکنہ ساتھیوں کی تلاش جاری ہے۔",
        "published_date": "Wed, 14 May 25 01:27:31 +0000",
        "source": "Express Urdu"
    },
    {
        "guid": "792c39b1b93c9f73dcf9c3978c681816",
        "title": "سپریم کورٹ، بینچوں کی تشکیل میں شفافیت لانے کی ضرورت",
        "link": "https://www.express.pk/story/2761363/supreme-court-benchon-ki-tashkeel-mein-shfafit-laane-ki-zaroorat-2761363/",
        "image_url": "https://img.express.pk/logo/expresslogo.webp",
        "article": "سپریم کورٹ میں ہائی پروفائل کیسز میں بینچوں کی تشکیل مارچ 2009 سے زیربحث رہی ہے۔ \n26 ویں ترمیم کی منظوری کے باوجود ہم خیال بینچ کی اصطلاح اب بھی مستعمل ہے جبکہ آئینی بینچوں کے لیے ججوں کی نامزدگی جوڈیشل کمیشن کر رہا ہے۔\n 6 ماہ سے زائد کا عرصہ گزر جانے کے باوجود آئینی بینچوں کے لیے ججوں کی نامزدگی کا کوئی معیار وضع نہیں کیا گیا۔ اس وقت تمام صوبوں سے 15جج آئینی بینچ میں موجود ہیں لیکن وہ جج جو انتظامیہ کی گڈ بک میں نہیں انھیں اس میں شامل نہیں کیا گیا۔\nمزید پڑھیں: حکومت ریاستی سطح پر مقبوضہ کشمیر کی آزادی کیلئے باضابطہ کوشش کرے، سپریم کورٹ بار\nسپریم کورٹ میں بینچوں کی تشکیل میں شفافیت لانے کی ضرورت ہے ورنہ عدلیہ پر سوالات اٹھیں گے۔\nجسٹس امین الدین خان کی سربراہی میں جسٹس جمال مندوخیل اور جسٹس محمد علی مظہر پر مشتمل کمیٹی آئینی بنچوں کے لیے ججوں کا انتخاب کرتی ہے تاہم ہائی پروفائل کیسز میں ہم خیال بنچوں کی تشکیل کمیٹی کے طرز عمل پرسوالیہ نشان ہے۔\nکمیٹی نے ملٹری کورٹس کیس میں جسٹس شاہد وحید کو آئینی بنچ کے لیے نامزد نہیں کیا۔ اسی طرح کمیٹی نے سپر ٹیکس کیس میں ٹیکس کے معاملات میں مہارت رکھنے والے ججوں کو نامزد نہیں کیا۔\nاب کمیٹی کو مخصوص سیٹوں کے معاملے میں 12 جولائی کے فیصلے کو چیلنج کرنے والی نظرثانی درخواستوں کی سماعت کرنے والے بنچ کی تشکیل میں پانچ ججوں کو نہ بٹھانے پر تنقید کا نشانہ بنایا جا رہا ہے۔\nمزید پڑھیں: بھارتی جارحیت سے شہریوں کی شہادت؛ سپریم کورٹ میں تعزیتی اجلاس منعقد\nگزشتہ روز کیس کی سماعت کے دوران سنی اتحاد کونسل کے وکیل فیصل صدیقی نے بینچ کی تشکیل کو چیلنج کیا۔ منگل کی سماعت کے دوران یہ بات سامنے آئی کہ کہ بینچ بظاہر تقسیم تھا۔\nجسٹس امین الدین خان بنچ کی تشکیل کو چیلنج کرنے والی درخواست جمع کرانے کے لیے وکیل کو وقت دینے سے گریزاں تھے۔\n تاہم جسٹس جمال خان مندوخیل نے مداخلت کرتے ہوئے کہا کہ وکیل کو اعتراضات اٹھانے کا مناسب موقع دیا جائے۔ ان کی مداخلت کے بعد بنچ نے معاملہ پیر تک ملتوی کرنے کا فیصلہ کیا۔",
        "published_date": "Wed, 14 May 25 01:07:48 +0000",
        "source": "Express Urdu"
    },
    {
        "guid": "b1cceb7de1657a76f87c11e8723646b2",
        "title": "بجٹ سازی پر پاکستان اور آئی ایم ایف مذاکرات کا پہلا دور آج شروع ہو گا",
        "link": "https://www.express.pk/story/2761362/budget-saazi-par-pakistan-aur-aayi-am-f-mazakraat-ka-pehla-daur-aaj-shuru-ho-ga-2761362/",
        "image_url": "https://img.express.pk/logo/expresslogo.webp",
        "article": "آئندہ مالی سال2025-26  کیلیے وفاقی بجٹ سازی بارے پاکستان اور بین الاقوامی مالیاتی فنڈ (آئی ایم ایف) کے درمیان ورچوئل مذاکرات کا آغاز آج (بدھ) سے ہوگا جو 16 اپریل تک جاری رہیں گے۔ \nبجٹ مذاکرات کے دوسرے اور آخری مرحلے کے لیے آئی ایم ایف مشن ہفتے کے روز  اسلام آباد پہنچے گا اور 23 مئی تک مذاکرات ہوںگے۔\nتفصیلات کے مطابق پاک بھارت کشیدگی نے آئی ایم ایف ٹیم کی پاکستان آمد کو متاثر کیا۔آئی ایم ایف خطے میں سیکیورٹی صورتحال کی وجہ سے اسلام آباد کے سفر میں تاخیر کے بعد آج (بدھ) سے نئے بجٹ پر ورچوئل مذاکرات کا آغاز کرے گا۔ \nمزید پڑھیں: بجٹ کی تیاری کے سلسلے میں آئی ایم ایف سے آن لائن مذاکرات\nحکومتی ذرائع نے ایکسپریس ٹریبیون کو بتایا کہ سکیورٹی صورتحال کے باعث آئی ایم ایف مشن منگل کی بجائے اب ویک اینڈ پر اسلام آباد پہنچنے کا امکان ہے، وزارت خزانہ ذرائع کا کہنا ہے کہ آئندہ بجٹ میں آمدن اور اخراجات پر بات ہوگی۔\nذرائع کے مطابق آئندہ بجٹ میں 400ارب روپے کے ٹیکس اقدامات پر غورہوگا اوربجٹ میں ٹیکس ریلیف اقدامات پر بھی خصوصی سیشنز ہوں گے۔ تنخواہ دارطبقے پر انکم ٹیکس میں ریلیف پر آئی ایم ایف کو منانے کیلئے خصوصی تیاریاں کی جارہی ہیں۔\nصنعتوں اور تعمیراتی شعبے کیلئے بھی آئی ایم ایف کو راضی کرنے کی کوشش ہوگی۔آئی ایم ایف نے بلغاریہ سے وابستہ مس آئیوا پیٹرووا کو پاکستان میں  نیا مشن چیف بھی مقرر کر دیا ہے۔\nمزید پڑھیں: پاکستان کا بھارت کے ساتھ کشیدگی پر آئی ایم ایف کو اعتماد میں لینے کا فیصلہ\nحکومت عید تعطیلات سے قبل 2 جون کو نیا بجٹ پیش کرنے کا منصوبہ بنا رہی ہے۔ آئندہ مالی سال میں بھی مالیاتی پالیسی سخت رہنے کی توقع ہے۔\nآئی ایم ایف نے پاکستان سے کہا ہے کہ وہ جی ڈی پی پرائمری بجٹ سرپلس کا 1.6 فیصد ہونے کے مفروضے پر بجٹ بنائے۔",
        "published_date": "Wed, 14 May 25 00:57:43 +0000",
        "source": "Express Urdu"
    },
    {
        "guid": "d66531e74655e04d105edefc443e1d68",
        "title": "اہل نیوزی لینڈ مہنگائی سے تنگ آ کر ملک چھوڑنے لگے",
        "link": "https://www.express.pk/story/2761361/ahal-newzea-land-mehengai-se-tang-aa-kar-malik-chorney-lagey-2761361/",
        "image_url": "https://img.express.pk/logo/expresslogo.webp",
        "article": "کیوی کا دیس، نیوزی لینڈ ترقی یافتہ و دولت مند سمجھا جاتا ہے مگر مقامی میڈیا کی رو سے وہاں روز مرہ استعمال کی اشیا بہت مہنگی ہو چکیں جبکہ تنخواہیں منجمد ہیں۔ چنانچہ مہنگائی سے تنگ لوگ ملک چھوڑ رہے ہیں. \nپچھلے 12 ماہ کے دوران قومی تاریخ میں پہلی بار 70 ہزار افراد ہجرت کر گئے۔ اکثریت نے آسٹریلیا کا رخ کیا جہاں آمدن 26 فیصد زیادہ، بقیہ برطانیہ، امریکا وغیرہ سدھار گئے۔\nرپورٹ کے مطابق مہاجر نہ آئیں تو نیوزی لینڈ میں افرادی قوت کی کمی ہو جائے، مہاجروں کی مسلسل آمد ہے مگر ملک میں سفید فام اکثریت ختم ہو جائے گی. \nاسی امر سے خوف کھا کر حال ہی میں برطانیہ نے بھی امیگریشن پالیسی سخت کی ہے کہ حکمران طبقے کا اقتدار بحال رہے اور برطانیہ میں بھی سفید فاموں کی تعداد شرح پیدائش گھٹنے سے مسلسل گھٹ رہی ہے۔",
        "published_date": "Tue, 13 May 25 22:33:59 +0000",
        "source": "Express Urdu"
    },
    {
        "guid": "c5888399d0909399d1afc76290863672",
        "title": "بھارت دہشتگرد گروپوں کا سرپرست، مالی تعاون بھی کیا",
        "link": "https://www.express.pk/story/2761360/bharat-dehshatgard-groupon-ka-sarparast-maali-taawun-bhi-kya-2761360/",
        "image_url": "https://img.express.pk/logo/expresslogo.webp",
        "article": "بھارت پاکستان میں دہشتگرد گروپوں اور کالعدم تنظیموں کو مالی معاونت فراہم کرتا ہے،بھارتی سر پرستی کا ثبوت بھارتی میڈیا، مودی اور وزیردفاع کے بیانات سے ثابت ہوتے ہیں۔ \nسیکیورٹی ذرائع کے مطابق دہشت گرد گروپوں کے سرغنہ لاجسٹک اور آپریشنل بریفنگز کیلیے بھارت کا باقاعدگی سے دورہ کرتے ہیں صرف یہی نہیں بھارت میں ان دہشت گردوں کو طبی علاج کی سہولیات بھی مہیا کی جاتی ہیں۔\n2016 میں کالعدم تنظیم بی ایل اے کے سرغنہ ا سلم اچھو بھارت گیا۔ اسلم اچھو نے بھارت پہنچنے پر نہ صرف بھارتی خفیہ ایجنسی \"را\" کے اہلکاروں سے ملاقات کی بلکہ دہلی کے ہسپتال میں زیر علاج بھی رہا۔\nسیکیورٹی ذرائع نے کہاہے کہ بی ایل اے کے سرغنہ نے عبدالحمید جعلی نام رکھ کر افغان پاسپورٹ کا استعمال کیا۔2018میں کراچی میں چینی قونصلیٹ پر حملے کا ماسٹر مائنڈ کالعدم بی ایل اے اور مجید بریگیڈ کا سر غنہ اسلم اچھوتھا۔\nمزید پڑھیں: سکھ رہنما کے قتل کی سازش امریکا میں بھارتی خفیہ ایجنسی را کے اہلکار پرفرد جرم عائد\nدہشتگرد اسلم اچھوکا بیٹا ریحان 2018 میں دالبندین میں چینی انجینئروں پر خودکش حملے میں ملوث تھا،کالعدم بی ایل اے کے موجودہ سرغنہ بشیر زیب نے2017میں بھارت کا دورہ کیاڈی جی آئی ایس پی آر نے بھی پاکستان میں بھارت کی ریاستی دہشت گردی کے ثبوت پیش کئے تھے۔\nڈی جی آئی ایس پی آر نے بھارتی فوج کے حاضر سروس افسران کی پاکستان میں دہشتگردانہ کارروائیوں کی نشاندہی کی بھارت پاکستان میں شہریوں اور فوج پر حملوں کے لیے دہشت گردوں کو بارود بھی فراہم کر تا ہے۔",
        "published_date": "Tue, 13 May 25 22:19:59 +0000",
        "source": "Express Urdu"
    },
    {
        "guid": "caf1b3532076e19002f66c16b3eeb0ba",
        "title": "ہم حکومت نہیں قوم کے ساتھ کھڑے ہیں، شیخ وقاص اکرم",
        "link": "https://www.express.pk/story/2761359/hum-hukoomat-nahi-qoum-ke-sath-kharray-hain-sheikh-waqas-akram-2761359/",
        "image_url": "https://img.express.pk/logo/expresslogo.webp",
        "article": "رہنما تحریک انصاف شیخ وقاص اکرم کا کہنا ہے کہ پاکستان اور ہندوستان کے درمیان جنگ میں ہمارا موقف یہ ہے کہ ہم پاکستانی قوم کیساتھ کھڑے تھے، قوم کے ساتھ کھڑے ہوئے ہیں، ہم کسی حکومت کے پیچھے نہیں کھڑے ہوئے۔ جس حکومت کو ہم مانتے نہیں ہیں ہم اس حکومت کے پیچھے نہیں کھڑے ہوتے۔\nایکسپریس نیوز کے پروگرام اسٹیٹ کرافٹ میں گفتگو کرتے ہوئے انھوں نے کہا کہ اس قوم کو حکومت کی ضرورت نہیں تھی قوم کو یکجا ہونے کی ضرورت تھی۔\nدفاعی تجزیہ کار (ر) ایئرمارشل شاہد اختر نے کہا کہ میں بہت زیادہ سرپرائز نہیں ہوں گا کیونکہ مجھے اندازہ تھا کہ کس لیول کی ٹریننگ چل رہی تھی لیکن پچھلے دو تین سالوں میں جو کچھ ڈیولپنمٹس ہوئی ہیں اور جس طرح ہم نے اسپیکٹرم کو کنٹرول کیا ہے تو یہ میرے لیے ایک بڑی خوش آئند بات تھی، ایک ڈاکٹرائن ہے پوری فلاسفی ہے جنگ حکمت عملی کہ ساروں کو انٹیگریڈ کر کے استعمال کیسے کرنا ہے تو اس نے تو مجھے بھی حیران کر دیا ہے۔\nپاکستان کی جانب سے بھارتی لڑاکا طیارہ رافال گرائے جانے کے حوالے سے ایک سوال پر انھوں نے کہا کہ انھوں نے نہیں بھی بتایا تھا لیکن چونکہ ہم نے بتا دیا تھا توفائدہ تو ہمیں ہورہا تھا، جب ان سے یہ سوال پوچھا گیا تو وہ بڑی ڈیفیکلٹ پوزیشن میں تھے، ان کی گورنمنٹ کی پالیسی بھی نہیں تھی کہ اس بات کو تسلیم کیا جائے تو ان کا جواب وقت کے حساب سے بہترین تھا۔",
        "published_date": "Tue, 13 May 25 22:07:30 +0000",
        "source": "Express Urdu"
    },
    {
        "guid": "a98cf0d4c15968011d853f6f5d78afce",
        "title": "پی ٹی آئی غائب نہیں ہوئی یہ حکومت کی بیان بازی ہے، فیصل چوہدری",
        "link": "https://www.express.pk/story/2761358/pti-gayab-nahi-hui-yeh-hukoomat-ki-bayan-baazi-hai-faisal-chohadry-2761358/",
        "image_url": "https://img.express.pk/logo/expresslogo.webp",
        "article": "رہنما تحریک انصاف فیصل چوہدری کا کہنا ہے کہ یہ جو گفتگو کی جا رہی ہے خاص کر وزیراطلاعات پنجاب کی غیر ذمے دارانہ گفتگو ہے، اس ماحول میں اس ساری چیز کا میں زیادہ بات نہیں کرنا چاہتا کیوںکہ ماحول کو یکجہتی کا ماحول رہنے دیا جائے۔ \nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ نواز شریف کی بدقسمتی کی بات ہے، ہم نے آپ کے شوز میں بھی بات کی کہ وہ جب موقع تھا کہ تو تب تو وہ کچھ نہیں کر سکے، پی ٹی آئی غائب نہیں ہوئی یہ حکومت کی بیان بازی ہے۔ \nرہنما مسلم لیگ(ن) افنان اللہ خان نے کہا کہ یہ ایک عجیب اتفاق ہے اس ملک کے اندر کہ جب بھی اس ملک میں کوئی بڑا کام ہوا ہے تو نواز شریف اس کا لیڈر تھا یا وزیراعظم تھا، ہم کسی سے کسی کا کریڈٹ نہیں لے رہے مگر آپ پولیٹیکل لیڈر شپ کا کریڈٹ بھی کسی کو نہیں دے سکتے، نواز شریف جو ہیں وہ اس کے ہیڈ ہیں جو بھی سسٹم ہے اس وقت ملک کے اندر،تو اس میں کوئی برائی نہیں ہے، میاں صاحب وہاں تھے انھوں نے اپنے تعلقات استعمال کیے، جہاں جہاں ڈپلومیسی میں وہ اپنی ان پٹ دے سکتے تھے انھوں نے دی،انھوں نے اسٹریٹیجی کے اندر اپنی ان پٹ دی، ایک سوال پر ان کا کہنا تھا کہ نواز شریف بیانوں سے اوپر جا چکے ہیں۔ \nریٹائرڈ ایئر مارشل ارشد ملک نے کہا کہ مودی کی ، مودی جنتا کی اور مودی کے جتنے حواری ہیں اور ان کا جو فاشسٹ نظریہ ہے یا بی جے پی کا جو نظریہ ہے اس میں ہمیں کوئی دو رائے نہیں رکھنی چاہییں، مودی اور اس کے لوگ آج نہیں کئی عرصے سے اسی طرح کا ایک راگ الاپ رہے تھے، بدقسمتی یہ ہے کہ وہ یہ راگ صرف مسمانوں کے خلاف یا پاکستان کے خلاف نہیں الاپ رہے تھے بلکہ ان کو جہاں بھی موقع ملا انھوں نے گندی ذہنیت کا مظاہرہ کیا، ان کا نظریہ جو ہے وہ فاشسٹ نظریہ ہے، ان کا ہندوتوا کا جو نظریہ ہے وہ صرف اور صرف انارکی پھیلانے کا ہے۔",
        "published_date": "Tue, 13 May 25 22:02:05 +0000",
        "source": "Express Urdu"
    },
    {
        "guid": "2567faec409ea26231856cea25611f24",
        "title": "مودی کا خطاب دنیا نہیں بھارتیوں کو دھوکا دینے کیلیے تھا",
        "link": "https://www.express.pk/story/2761357/moodi-ka-khitaab-duniya-nahi-bhartyon-ko-dhoka-dainay-keliye-tha-2761357/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ نریندر مودی کا خطاب دنیا کو دھوکا دینے کیلیے نہیں تھا وہ اپنے لوگوں بھارتیوں کو دھوکا دینے کیلیے تھا، جتنی بڑی متھ بنی ہوئی تھی، مائٹ بنی ہوئی تھی ان کی نظر میں وہ جب برباد ہوئی ہے تو ظاہر ہے کہ مودی اور کیا کرے۔ \nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہا کہ مودی کے پاس منہ چھپانے کے لیے جگہ نہیں ہے.\nتجزیہ کار فیصل حسین نے کہا کہ اللہ کرے مودی اپنی قوم کو دھوکہ دینے میں کامیاب ہو جائے، ہمیں کیا پرابلم ہے، ہمیں تو مودی کا شکریہ ادا کرنا چاہیے آپ کو اس نے دنیا کی چوتھی بڑی فوجی قوت بنا دیا ہے، آپ منتشر تھے تقسیم تھے آپس میں لڑے ہوئے تھے سیاسی اختلافات کا شکار تھے اختلافات ختم کرا دیے، پوری قوم ایک ہو گئی، چوبیس کروڑ لوگ جو آپس میں گتھم گتھا تھے وہ ایک ہو گئے. \nتجزیہ کار نوید حسین نے کہا کہ آج ایک اور جو انھوں نے نئی کہانی گھڑی اودھم پور کے اس ایئر بیس پر چلے گئے یہ دکھانے کیلیے کہ یہاں پر تو کچھ نہیں ہوا لیکن مزے کی بات یہ ہے کہ وہ چیزیں خود بخود آجاتی ہیں وہ S-400 جو ان کا میزائل سسٹم تھا اس کے لانچر کو بیک گرا?نڈ میں رکھ کر انھوں نے تصویر تو کھینچی لیکن مزے کی بات یہ ہے کہ لانچر کے پیچھے جو ریڈار سسٹم ہے، کمانڈ اینڈ کنٹرول سسٹم ہے، وہ کدھر ہے، دنیا تو دیکھ رہی ہے۔\nتجزیہ کار عامر الیاس رانا نے کہا کہ ہم نے اپنے شہدا کے باقاعدہ اعلانات کیے، بتا دیا ان کے جنازے پڑھائے، پبلک میں پڑھائے، کوئی خفیہ کام نہیں ہوا وہ کہتے ہیں نہ کہ شہدا کے خون سے ہی خون رنگ لاتا ہے تو انقلاب آتا ہے، تو ہمارے ہاں انقلاب ان شہدا کی قربانیوں سے آیا ہم نے انڈیا کی منجی پیڑھی ٹھوک دی، دنیا نے مانا، جیسے ہمارے ڈی جی آئی ایس پی آر نے کہا تھا کہ جب ہم حملہ کریں گے تو دنیا بتائے گی، وہ وڈیوز ساری سامنے آ چکی ہوئی ہیں۔\n سی این این، بی بی سی، فاکس کیا سکائی نیوز۔ جس کا نام لیں وہ سارے بتا رہے ہیں کہ کیا ہوا ہے،تجزیہ کار محمد الیاس نے کہا کہ مودی نے اب اپنی سروائیول کے لیے کوشش کرنی ہے اس نے اپنی عوام کو ہی بے وقوف بنانا ہے کہ اس کیلیے جگہ تنگ نہ ہوجائے بھارت میں، ظاہرہے اس کی ساری عوام تو ویسے ہی اس کے خلاف ہو گئی ہے، اب تو وہ بالکل چاہتے ہیں کہ سرکار کو چلے جانا چاہیے۔",
        "published_date": "Tue, 13 May 25 21:27:37 +0000",
        "source": "Express Urdu"
    },
    {
        "guid": "af5408c47abe64976da0b58555b74d64",
        "title": "کراچی، سڑک پر پڑے بے ہوش شخص سے بھارتی پاسپورٹ برآمد، حساس ادارے حرکت میں آ گئے",
        "link": "https://www.express.pk/story/2761356/karachi-sarrak-par-parre-be-hosh-shakhs-se-bharti-passport-bar-aamad-hassas-idaray-harkat-mein-aa-gaye-2761356/",
        "image_url": "https://img.express.pk/logo/expresslogo.webp",
        "article": "شہر قائد کے علاقے صدر پارکنگ پلازہ کے قریب اللہ والی مسجد کے نزدیک سے ایک ضعیف العمر شخص کو بے ہوشی کی حالت میں پایا گیا، جسے فوری طور پر چھیپا ایمبولینس سروس کے ذریعے جناح اسپتال منتقل کیا گیا۔ \nاسپتال ذرائع کے مطابق متاثرہ شخص کی شناخت 65 سالہ عبدالعزیز ولد محمد اسحال کے نام سے کی گئی ہے۔\nعبدالعزیز سے ملنے والے سامان کی تلاشی کے دوران خواتین کے نام سے جاری دو بھارتی پاسپورٹس اور ایک قومی شناختی کارڈ برآمد ہوا۔ پولیس اور حساس ادارے واقعے کی اطلاع ملتے ہی اسپتال پہنچ گئے اور معاملے کی چھان بین شروع کر دی ہے۔\nمزید پڑھیں: کراچی، پاک کالونی میں مبینہ پولیس مقابلہ، ایک ملزم ہلاک، اسلحہ اور موٹر سائیکل برآمد\nتحقیقات کے ابتدائی مرحلے میں معلوم ہوا ہے کہ مذکورہ بھارتی پاسپورٹس سعودی عرب کے شہر جدہ سے جاری کیے گئے تھے، جن پر بھارت کے شہر حیدرآباد کا پتہ درج ہے۔ دونوں پاسپورٹس کی معیاد سال 2028 تک ہے۔\nعبدالعزیز تاحال جناح اسپتال کے انتہائی نگہداشت وارڈ میں زیر علاج ہیں، جبکہ پولیس اور حساس ادارے اس کے پاسپورٹس، شناختی کارڈ اور پس منظر کے حوالے سے مزید معلومات اکٹھی کر رہے ہیں۔ واقعے نے سیکیورٹی اداروں کی توجہ حاصل کر لی ہے،",
        "published_date": "Tue, 13 May 25 20:57:16 +0000",
        "source": "Express Urdu"
    },
    {
        "guid": "0ae3225009d40d46dbb2d9bd61a8e187",
        "title": "کراچی، پاک کالونی میں مبینہ پولیس مقابلہ، ایک ملزم ہلاک، اسلحہ اور موٹر سائیکل برآمد",
        "link": "https://www.express.pk/story/2761355/karachi-pak-colony-mein-mobayyana-police-muqaabla-aik-mulzim-halaak-asleha-aur-motorcycle-bar-aamad-2761355/",
        "image_url": "https://img.express.pk/logo/expresslogo.webp",
        "article": "شہر قائد میں پاک کالونی کے علاقے جہان آباد میں پولیس اور مشتبہ ملزمان کے درمیان مبینہ مقابلے کے دوران ایک ملزم ہلاک ہو گیا جبکہ اس کا ساتھی فرار ہونے میں کامیاب ہو گیا۔ \nپولیس نے موقع سے اسلحہ اور ایک موٹر سائیکل برآمد کر لی۔\nایس ایس پی کیماڑی کے مطابق پولیس علاقے میں سرچ آپریشن کر رہی تھی کہ اس دوران ملزمان نے فائرنگ شروع کر دی۔\nمزید پڑھیں: کراچی، شاہین فورس اور ڈاکوؤں کے درمیان مبینہ مقابلہ، 2 ڈاکو زخمی حالت میں گرفتار\nپولیس کی جانب سے جوابی کارروائی پر ایک ملزم موقع پر ہلاک ہو گیا، جبکہ دوسرا اندھیرے کا فائدہ اٹھا کر فرار ہو گیا، جس کی تلاش جاری ہے۔\nپولیس کے مطابق ہلاک ملزم کے قبضے سے ایک پستول اور موٹر سائیکل برآمد کی گئی ہے، جسے مزید تفتیش کے لیے قبضے میں لے لیا گیا ہے۔ واقعے کے بعد علاقے میں سیکیورٹی مزید سخت کر دی گئی ہے۔",
        "published_date": "Tue, 13 May 25 20:37:14 +0000",
        "source": "Express Urdu"
    },
    {
        "guid": "449095a3c705010361c6188582521302",
        "title": "فتح مبین",
        "link": "https://www.express.pk/story/2761352/fatah-mubeen-2761352/",
        "image_url": "https://img.express.pk/logo/expresslogo.webp",
        "article": "سلام ہے پاک افواج کے ان افسروں اور جوانوں کو، جن کی وجہ سے قوم کا کھویا ہوا وقار بحال ہوا ہے اور دنیا بھر کے مسلمانوں کے دل پاکستان کی فتحِ مبین پر مسرّت وافتخار سے سرشار ہوئے ہیں۔ 1998میں جب پاکستان ایٹمی قوّت بنا تو عرب شیوخ چالیس چالیس فٹ لمبی کاروں سے اتر کر پاکستانی مزدوروں سے گلے ملتے رہے۔\nاب بھی وہی صورتِ حال ہوگی۔ امریکا ہو، یورپ ہو یا عرب ممالک۔ پاکستانیوں کو دیکھ کر سب کی نظریں پہلے حیرت سے اٹھیں گی اور پھر عزّت اور احترام میں جھک جائیں گی۔ ہندوستان کے خلاف تین دنوں کی جنگ میں جو کچھ ہوا وہ ایک معجزہ ہے، ٹیکنالوجی کے درجنوں ماہرین سے بات ہوچکی ہے سب کا کہنا ہے کہ یہ صرف ٹیکنالوجی کا کمال نہیں ہے یہ ایک معجزہ ہے اور معجزے خالقِ کائنات کی intervention سے ہی برپا ہوتے ہیں۔\nکئی سالوں سے پاکستان کے بارے میں مودی کا رویّہ انتہائی حقارت آمیز تھا۔ دنیا کی چوتھی بڑی اکانومی ہونے کے باعث اس کا غرور اور تکبّر آسمانوں کو چھورہا تھا۔ کچھ غلط پالیسیوں، کمزور معیشت اور سیاسی عدمِ استحکام کے باعث دنیا میں پاکستان کا مقام اور احترام بہت نچلی سطح تک آچکا تھا۔ ملک کے اندر بھی ’’ملک کی کمزوری‘‘ کے بیانئے کو بڑھایا گیا۔\nماضی کے کچھ سول اور عسکری لیڈروں کا انداز مدافعانہ اور میڈیا کا کردار فدویانہ سا رہا، کسی بھی سطح پر کوئی اینکر یا تجزیہ کار اس سوال کو ہی سنجیدگی سے لینے پر تیار نہیں ہوتا تھا کہ اب کسی ممکنہ جنگ میں پاکستان، بھارت کا مقابلہ کرسکتا ہے۔ تمام تر مغربی مبصرین کا بھی یہی خیال تھا اور خود بھارتی حکمرانوں کو یہی توقع تھی کہ پاکستان بھارتی حملے کی تاب نہیں لاسکے گا اور ہماری شرائط پر صلح کی التجا کرے گا۔\nمگر کائناتوں کے خالق اور مالک کے منصوبے کچھ اور تھے، اسے اپنے نام پر قائم ہونے والے ملک کی رسوائی گوارا نہ تھی۔ اس نے احساسِ کمتری کی ماری ہوئی پاکستانی قوم کو زندہ کرنے اور ایک اور موقع دینے کا فیصلہ کر رکھا تھا۔ پاکستان کو ختم کرنے کا ارادہ لے کر نکلنے والوں کے پاس رافیل جیسے دنیا کے بہترین طیّارے اور بہترین ٹیکنالوجی تھی اور وہ صدیوں پہلے بدر کی جانب بڑھنے والے مشرکینِ مکّہ کی طرح پراعتماد تھے کہ لڑکھڑاتی ہوئی معیشت والا پاکستان چند گھنٹے کی مار ہے۔\nمگر ربِّ کائنات نے ہر ہتھیار اور ہر ٹیکنالوجی کے توڑ کا بندوبست کرلیا تھا۔ دشمنوں کے رافیل کے مقابلے میں شاہینوں کے J10cp فضاؤں میں بلند ہوئے، جن سے (ریڈار پر نظر نہ آنے والے BVR) PL15E میزائل موت بن کر نکلے اور پہلے تین گھنٹوں میں ہی رافیل سمیت دشمن کے پانچ جہازوں کو تباہ کر ڈالا۔ شاہینوں نے پہلے دن ہی بھارتی فضائیہ کی کمر توڑ کر رکھ دی۔ دشمن کو اپنے اربوں ڈالر کے روسی ائیرڈیفنس سسٹم AS400 پر بڑا ناز تھا۔ پاک آرمی کے فتح میزائل اور پاک فضائیہ کے PL15 میزائلوں نے AS400 کو تہس نہس کر ڈالا اور دشمن پر ایسی دھاک بٹھادی کہ پھر دشمن کے جہاز فضاء میں بلند ہونے کی ہی ہمّت نہ کرسکے۔ آخری 24 گھنٹوں میں مقبوضہ کشمیر کی فضاؤں پر صرف پاکستان کے طیارے گھوم رہے تھے اور مقابلے پر کوئی بھارتی طیارہ زمین سے اڑنے کی بھی جرات نہ کرسکا۔\nپہلگام کے سانحے کی حکومتِ پاکستان نے فوری طور پر مذمت کی اور غیرجانبدارانہ انکوائری کا مطالبہ کردیا۔ دنیا جانتی ہے کہ پاکستان کا اس سے کوئی تعلق نہیں تھا۔ بلکہ تمام تر شواہد اس بات کی تصدیق کرتے ہیں کہ سمجھوتہ ایکسپریس کی طرح پہلگام میں بھی بے گناہ سیاحوں کو مودی حکومت نے خود مروایا ہے۔ مگر اس کے بعد بلاوجہ پاکستان پر الزام لگاکر مودی کھلی جارحیّت پر اتر آیا۔ بھارتی جارحیّت کے نتیجے میں بہاولپور اور مرید کے میں معصوم بچوں اور عورتوں سمیت 35 بیگناہ شہری شہید اور ساٹھ سے زیادہ زخمی ہوگئے۔\nکیا ان شہیدوں کے خون کا بدلہ لیا جائے گا؟ یہ سوال ہر شخص کی زبان پر یا ذہن میں تھا اور ہر محفل میں یہی بات زیرِ بحث آتی تھی۔ کچھ وزیروں نے جو جنگ سے گریز چاہتے تھے، اس طرح کے بیان دیے کہ پاکستانی فوج نے بھارت کے پانچ جہاز گرا کر جارحیّت کا بدلہ لے لیا ہے مزید کارروائی کی ضرورت نہیں۔ اس پر راقم نے کھل کر جنگ سے فرار کی کسی بھی خواہش پر تنقید کی۔ حکیم الامّت علامہ اقبال نے confrontation کی برکات سے بار بار مسلمانوں کو آگاہ کیا ہے، راقم نے فکرِ اقبال کی روشنی میں قوم کو سوشل میڈیا کے ذریعے جنگ کے فوائد کے بارے میں sensitise کرنے کا فریضہ سنبھال لیا۔ راقم مسلسل لکھتا رہا کہ ’’مسلم دنیا کا سب سے بڑا شاعر اور مفکر مسلمانوں کو سو سال پہلے آگاہ کرتا رہا کہ جب تک مسلمانوں کی تلواریں ان کے ہاتھوں میں رہیں وہ دنیا کی سپرپاور ہے۔ جب تلواریں میانوں میں چلی گئیں تو مسلم ملت زوال کا شکار ہوگئی۔\nاسی کشاکشِ پیہم سے زندہ ہیں اقوام\nیہی ہے رازِ تب و تابِ ملتِ عربی\nراقم نے لکھا کہ ’’جنگ سے فرار حاصل کرکے ہمارے چند ارب تو بچ جائیں گے مگر قوم نہیں بچ پائے گی۔ جو بچے گی وہ ایک خوفزدہ، سہمی ہوئی، شکست خوردہ اور مرعوبیّت کی ماری ہوئی مردہ قوم ہوگی ایسی قوم جو مستقل طور پر دشمن کے لیے ایک لقمۂ تر ہوگی۔ جیسے اسرائیل کے لیے لبنان ہے۔ عصانہ ہو تو کلیمی ہے کارِ بے بنیاد‘‘ کچھ عرصے سے ملک کے اندر اور باہر یہ تاثر پھیلایا گیا تھا کہ پاکستان بہت پیچھے چلا گیا ہے اور ہندوستان بہت آگے نکل گیا ہے۔\nبھارتی حکمران اپنی تقریروں میں پاکستان کا مذاق اڑاتے تھے کہ وہ تو زندہ رہنے کے لیے بھیک مانگنے پر مجبور ہے۔ ایک سابق آرمی چیف نے بھی انتہائی گھٹیا بیان دیا تھا کہ ہمارے پاس ٹینکوں میں تیل ڈالنے کے لیے پیسے نہیں ہم نے کیا جنگ لڑنی ہے۔ اس سے کنفیوژن، مایوسی اور بددلی میں اضافہ ہوتا گیا۔ مگر پاکستان کا موجودہ سپہ سالار یکسو اور پرعزم تھا۔ اس کے سینے میں کلامِ الٰہی محفوظ ہے اور وہ جنگ میں اسی کتابِ حق سے راہنمائی لیتا رہا۔ وہ اس کی ننگی جارحیّت کے بعد بھارت کو سبق سکھانے کا تہیّہ کرچکا تھا، اس کے لیے اس نے کلامِ الٰہی سے ہی راہنمائی لیتے ہوئے آپریشن کا نام بنیانِ مرصوص (سیسہ پلائی ہوئی دیوار) رکھا اور سنتِ مصطفیﷺ پر عمل کرتے ہوئے نمازِ فجر کے ساتھ ہی مقدّس مشن کا آغاز کیا۔ میں ذاتی طور پر جانتا ہوں کہ دس مئی کو تہجّد اور فجر کے وقت بے شمار لوگوں نے گڑگڑا کر ربِّ کائنات سے مدد کی التجائیں کی تھیں۔\nپاکیزہ کردار مسلمانوں کی دعائیں اور التجائیں قبول ہوئیں اور پھر چند گھنٹوں میں ہی ایس پی ڈی کے فتح میزائلوں اور پاک فضائیہ کے شاہینوں نے ہندوستان کی اینٹ سے اینٹ بجادی۔ وہ چھبیّس مقامات پر عقاب کی طرح جھپٹے اور اہداف کو تباہ کرکے بحفاظت واپس پہنچ گئے۔ اس آپریشن نے مودی اور ہندو توا کے پیروکاروں پر لرزہ طاری کردیا۔\nاس کا نتیجہ یہ نکلا کہ بھارت کا تکبّر خاک میں مل گیا۔ پاکستان نے دنیا کے جدید ترین رافیل طیاروں کو ناکارہ بنا کر بھارت کی برتری کے دعووں کو مٹی میں ملادیا۔ پاکستان نے بھارت اور اسرائیل کے ناقابلِ شکست ہونے کا myth بھی توڑ کر رکھ دیا۔ پاکستان ائیرفورس کو پورے ساؤتھ ایشیا میں فضائی برتری حاصل ہوگئی اور یورپی میڈیا پاکستان کی بے مثال فضائیہ کو ’’آسمانوں کا بادشاہ‘‘ کہنے پر مجبور ہوگیا۔\nپاکستان کی اس فتحِ مبین سے نہ صرف دنیا بھر میں پاکستان کا امیج اور مقام زمین سے آسمان تک پہنچ گیا ہے بلکہ اس سے دنیا بھر کے مایوس اور غمزدہ مسلمانوں کو نئی امیّد اور حوصلہ ملا ہے۔ اس عظیم کامیابی کی خبر سن کر فلسطین، لبنان اور عرب مسلمانوں کے دکھی دلوں کو کئی دھائیوں کے بعد اطمینان اور خوشی نصیب ہوئی ہے۔ بھارت کی ہزیمت اور پاکستان کی فتح نے مقبوضہ کشمیر کے مسلمانوں کے زخموں پر بھی مرہم رکھا ہے اور اس فتحِ مبین سے دنیا بھر کے ڈیڑھ ارب مسلمان سر اونچا کرکے چلنے کے قابل ہوئے ہیں۔ پاکستان کی جانب سے کی جانے والی میزائلوں کی بارش نے بھارت کو بے بس کردیا تو مودی نے مدد کے لیے ٹرمپ کو پکارا کہ ہمیں بچاؤ اور ہماری جان چھڑاؤ۔ چین ہمارا اسٹرٹیجک پارٹنر ہے جس نے ہمیں جدید ترین ٹیکنالوجی فراہم کی۔\nترکی نتائج سے بے پرواہ ہوکر سگے بھائیوں کی طرح ہمارے ساتھ کھڑا ہوا، ہم چین اور ترکی کے بے حد مشکور ہیں۔ آذربائیجان اور بنگلہ دیش کے عوام نے بھی کھل کر پاکستان کی حمایت کی ہم ان کے بھی شکر گذار ہیں۔ آزمائش کا وقت آیا تو پوری قوم متحد ہوکر فوج کے ساتھ کھڑی ہوگئی۔ عمران خان کے پیروکاروں میں سے ایم این ایز نے تو ذمے داری کا ثبوت دیا مگر بہت سے پیروکار دشمن کے حامی اور ہمنوا بن کر بھارتی میڈیا کا جھوٹا اور غلیظ پراپیگنڈا پھیلانے کی کوشش کرتے رہے اس طرزِ عمل کی جتنی بھی مذمّت کی جائے کم ہے۔ بھارت کے ساتھ جب بھی بات چیت شروع ہو، اس کے ایجنڈے میں کشمیر، بھارت کی طرف سے پاکستان میں ہونے والی دہشت گردی کی سرپرستی اور دریاؤں کے پانی کی تقسیم کے ایشو سرِفہرست ہونے چاہیئیں۔\nکل مودی کا خطاب ایک شکست خوردہ انسان کی آخری ہچکی ہے اس کے تکبّر کے ساتھ ہی اس کا اقتدار بھی دفن ہونے والا ہے۔ مگر دشمن بدنیّت، مکّار اور ناقابلِ بھروسہ ہے اس لیے اس کی طرف سے کسی بھی ممکنہ جارحیّت کا امکان نظر انداز نہیں کیا جاسکتا۔ اسے روکنے کا وہی طریقہ ہے جس نے مودی کو جنگ بندی پر مجبور کیا، اور وہ یہ ہے کہ ہماری تینوں افواج ہردم تیار رہیں اور آنکھیں جھپک کر دشمن کو پہلے وار کرنے کا موقع ہرگز نہ دیں۔ قدرت نے ہمیںایک تاریخی موقع دیا ہے، اسے ضایع کردیا گیا تو یہ بہت بڑی بدقسمتی ہوگی۔ اس پر آیندہ لکھوں گا۔",
        "published_date": "Tue, 13 May 25 20:34:23 +0000",
        "source": "Express Urdu"
    },
    {
        "guid": "369bef97d65bcd3fbfc0956554d82b23",
        "title": "ایک پیسے میں دو ٹینک کا دور",
        "link": "https://www.express.pk/story/2761351/ek-paise-mein-do-tank-ka-daur-2761351/",
        "image_url": "https://img.express.pk/logo/expresslogo.webp",
        "article": "ستمبر 1965 کی جنگ میں ملک بھر میں ’’ایک پیسے میں دو ٹینک ‘‘ کا نعرہ بہت مشہور ہوا تھا۔ جنرل صدر ایوب نے ایک تاریخی تقریرکی تھی جس میں قوم سے پاک فوج کے لیے اسلحے کی خریداری کی اپیل کی گئی تھی کہ اگر وہ اس سلسلے میں ایک پیسہ بھی عطیہ کریں گے تو اس میں بھی ایک پیسہ سے دو ٹینک خریدے جا سکتے ہیں۔\nاس اپیل پر قوم نے دل کھول کر عطیات دیے تھے ۔ آج سے ساٹھ سال قبل جنگ ستمبر میں، میں اپنے شہر شکارپور میں تھا اور آئے دن فوج کی نقل و حرکت جاری رہتی تھی اور لاڑکانہ سے سکھر، جیکب آباد اور کندکوٹ جانے کے لیے شکارپور سے گزر کر جانا پڑتا تھا اور جیسے ہی فوجی جوانوں کے ٹرک شکارپور میں گھنٹہ گھر سے گزرتے تھے لوگ پاک فوج کی محبت میں والہانہ طور لپکتے ہوئے ٹرکوں کو گھیر لیتے تھے۔ پاک فوج کے حق میں نعرے بازی کرتے تھے اور پھولوں کے ہار انھیں پہناتے تھے اور شکارپور کی مشہور مٹھائی، اچار، اجرکیں اور دیگر تحائف انھیں پیش کرتے تھے۔\nشہر بھر میں فوجی ٹرکوں کی آمد کی اطلاع ملتے ہی گھنٹہ گھر کی جانب دوڑ پڑتے تھے۔ساٹھ سال قبل جنرل ایوب کی فوجی حکومت تھی اور آج کی طرح قوم سیاسی پارٹیوں میں تقسیم تھی نہ سیاسی پارٹیاں متحرک تھیں، صرف جنرل ایوب کی کنونشن مسلم لیگ کا نام ہی سننے میں آتا تھا، پھر جب 1968 میں ایوب حکومت اور حکومتی مسلم لیگ کے خلاف تحریک چلی تو سیاسی پارٹیاں متحرک ہوئیں اور اس وقت 1967 میں ایوب حکومت کے وزیر خارجہ ذوالفقار علی بھٹو بھی پیپلز پارٹی قائم کر چکے تھے ۔\nجنگ ستمبر 1965 کے بعد جنرل ایوب خان کی مقبولیت ختم ہو چکی تھی ۔ ایوب خان کی گول میز کانفرنس میں ملک کے سب سیاستدان شریک نہیں ہوئے تھے اور جنرل یحییٰ نے ایوب خان سے اقتدار اپنے ہاتھ میں لے لیا تھا جس کے بعد بھارت نے 1971 میں مشرقی پاکستان پر حملہ کرکے بنگلہ دیش بنوا دیا تھا ۔راقم نے 1968 میں شکارپور سے صحافت شروع کی تھی اور اس سے قبل اخبارات میں بچوں کے صفحات کے لیے لکھنا شروع کیا ہوا تھا ۔ 1969 میں ایوب حکومت کا زوال اور جنرل یحییٰ حکومت کا آغاز دیکھا تھا ۔\nجنگ ستمبر میں قوم کا جذبہ دیدنی تھا۔ یہ پاک فوج ہی ہے جس نے ملک کو دہشت گردی سے بچانے کے لیے قربانیاں دینے کا سلسلہ شروع کر رکھا ہے، جس کی تازہ مثال بھارت کی حالیہ جارحیت کے خلاف پاک فوج کی دس مئی کی شاندار کامیابی ہے ، بھارت پاک فوج کے ہاتھوں دندان شکن جواب ملنے کے بعد پاکستان کے آگے گھٹنے ٹیکنے پر مجبور ہوا۔\nپاک فوج کی اس شاندار کامیابی کا سہرا پاک فضائیہ، پاک فوج اور پاک نیوی کے سر ہے اور پاک فوج کے سربراہ جنرل عاصم منیر نے دس مئی کو نماز فجر کے بعد تلاوت کلام پاک اور دعا کے بعد آپریشن بنیان مرصوص کا آغاز کرایا، اس میں اللہ پاک نے مدد کی اور پاک فوج کو وہ کامیابی ملی جس کا تصور بھی نہیں تھا اور پاک فوج کے لیے بھارت نے بھرپور پروپیگنڈا کیا تھا کہ وہ تو مالی طور پر بھی کمزور ہے کہ جس کو اس کے عوام کی بھی حمایت حاصل نہیں مگر اسی پاک فوج نے بھارت کے 80 ارب ڈالر کے دفاعی بجٹ کے مقابلے میں اپنے صرف ساڑھے سات ارب ڈالر کے دفاعی بجٹ کے ساتھ بھارتی غرور خاک میں ملا کر ثابت کر دیا کہ بڑا دفاعی بجٹ نہیں ملک سے محبت اور ملک کے لیے جان دینے کا جذبہ اہم ہے جو کامیابی دلاتا ہے۔\nاس میں شک نہیں کہ ہمارا دفاعی بجٹ ضرورکم ہے اور موجودہ حکومت نے فوجی بجٹ بڑھانے کے بجائے اپنے ارکان پارلیمنٹ، وزیروں اور ججز کو نوازا ہے مگر اب ضروری ہے کہ قوم 60 سال قبل کی طرح ایک پیسہ دو ٹینک کے جذبے سے پاک فوج کی مالی استطاعت بڑھانے کے لیے حکومت کو نہیں فوج کو عطیات دے تاکہ پاک فوج کا دفاعی بجٹ بڑھے اور وہ موجودہ دفاعی ضروریات کے مطابق ملک کے مکار دشمن بھارت سے مقابلے کے لیے خود کو مزید مضبوط بنائے جس نے مستقبل میں بھی ملک کا دفاع کرنا ہے۔ قوم بھی سیاسی اور مفاد پرستانہ ذہن رکھنے والوں کے مذموم پروپیگنڈے میں نہ آئے اور موجودہ تاریخی کامیابی حاصل کرنے والی فوج کے سربراہ کا ساتھ دے جن کی بے لوث قیادت سے یہ کامیابی ملی ہے۔",
        "published_date": "Tue, 13 May 25 20:34:22 +0000",
        "source": "Express Urdu"
    },
    {
        "guid": "3b5d09808ab3321ed6e531d94ab88b5e",
        "title": "کیا ہم نے تاریخ سے کچھ سیکھا؟",
        "link": "https://www.express.pk/story/2761350/kya-hum-ne-tareekh-se-kuch-seekha-2761350/",
        "image_url": "https://img.express.pk/logo/expresslogo.webp",
        "article": "جب توپیں بولتی ہیں تو صرف بارود نہیں گرتا انسانیت کی امیدیں بھی ریزہ ریزہ ہوتی ہیں۔ پاکستان اور بھارت کے درمیان حالیہ جھڑپ جسے اب تین دن کی جنگ کہا جا رہا ہے، ایک لمحہ تھا جب دنیا ایک بار پھر ایٹمی تباہی کے دہانے پرکھڑی ہوگئی تھی۔ جو خاموشی اب قائم ہوئی ہے وہ صرف ایک عسکری توقف نہیں، وہ انسانیت کی آخری پکار ہے۔ اگر یہ سیز فائر نہ ہوتا، اگر جنگ کی آگ کو وقت پر بجھایا نہ جاتا تو اس کا شعلہ نہ صرف لاہور، دہلی، سری نگر اور بمبئی کو جھلساتا بلکہ پورے خطے اور شاید پوری دنیا کو لپیٹ میں لے لیتا۔\nہم جو برصغیر کے باسی ہیں، جانتے ہیں کہ ہمارے آنگن میں جنگ کبھی دور نہیں رہی۔ 1947 سے اب تک کتنی جنگیں ہوچکی ہیں؟ کتنے بچے یتیم، کتنی عورتیں بیوہ ہو گئیں، ماؤں سے ان کے بیٹے چھن گئے اور ان دونوں ممالک کی عوام غربت کی چکی میں پس رہی ہے؟ کیا ہم نے اب تک کچھ نہیں سیکھا؟جنگ جب لڑی جاتی ہے تو نقصان تو عام آدمی کا ہوتا ہے، مگر اس بار دنیا نے جس شدت سے اس کشیدگی کو محسوس کیا وہ اس لیے کہ دونوں ملک ایٹمی طاقتیں ہیں اور آج کی دنیا میں اگرکوئی ایک ایٹمی میزائل حرکت میں آتا ہے تو اس کی گونج صرف سرحدوں تک محدود نہیں رہتی۔چین ترکی یہاں تک کہ امریکا بھی ایک دم متحرک ہو گیا۔ یورپی دارالحکومتوں میں خفیہ اجلاس روس کے میڈیا میں فکرمندی اور جاپان سے لے کر آسٹریلیا تک نیوز رومز میں اضطراب، یہ سب اس لیے کہ دنیا جانتی ہے پاکستان اور بھارت اگر جنگ میں الجھ گئے تو یہ تیسری عالمی جنگ کی پہلی چنگاری ہو سکتی ہے۔\nپاکستان نے جواب دیا،بھارت نے الزام لگایا لیکن اصل بات جو وقت نے ثابت کی وہ یہ ہے کہ دونوں قوموں کو اب سنجیدگی سے سوچنا ہوگا۔ یہ صرف ایک سیزفائر نہیں، یہ وقت کی طرف سے ایک آخری مہلت ہے اور اگر ہم نے اب بھی نفرت اور جنگی جنون کو لگام نہ دی تو اگلی بار یہ مہلت شاید نہ ملے۔امن کی راہ کمزوروں کا انتخاب نہیں شعور والوں کا فیصلہ ہوتا ہے، جو قومیں تاریخ سے سبق لیتی ہیں وہ بندوق کو نیام میں رکھ کر قلم اٹھاتی ہیں۔ ہمیں وہی راستہ اپنانا ہوگا۔سیز فائر کے بعد ہمیں جنگ کی نفسیات کو جڑ سے پکڑنا ہے۔ ہمیں اپنی کتابوں اپنے اسکولوں اپنے میڈیا اور اپنے سیاست دانوں سے یہ پوچھنا ہے کہ کیوں ہم بار بار نفرت کے بیج بوتے ہیں؟ کیوں ہم اپنی نسلوں کو دوسرے کی تباہی میں خوشی تلاش کرنے کی تربیت دیتے ہیں؟ کیوں ہماری سرحدیں صرف فوجی نقطہ نظر سے دیکھی جاتی ہیں انسانی نقطہ نظر سے نہیں؟\nبرصغیر کے پاس دنیا کو دینے کے لیے تہذیب علم و ادب اور فن کی ہزاروں سالہ تاریخ ہے، مگر ہم نے اسے جنگی سیاست کی گرد میں چھپا دیا ہے۔ آج وقت ہے کہ ہم اپنی اصل پہچان اپنے انسان ہونے کی پہچان کو زندہ کریں۔ہمیں امن کی بات کرنی ہے مگر ایک نئی زبان میں ایسی زبان جو خوف سے نہیں حوصلے سے بولی جائے۔ ایسی بات جو کمزوری سے نہیں شعور اور دوراندیشی سے کی جائے۔\nآج جب میں یہ تحریر لکھ رہی ہوں تو مجھے پاپ فرانسس کی ایک بات یاد آئی’’ جنگ کبھی بھی کسی مسئلے کا حل نہیں ہوتی یہ صرف نئے مسائل پیدا کرتی ہے‘‘ اور جب میں غزہ کے بچوں یوکرین کے پناہ گزینوں اور روہنگیا کے کیمپوں کو دیکھتی ہوں تو محسوس ہوتا ہے کہ ہم بھی اگر نہ سنبھلے تو یہ خطہ بھی ایسی ہی بربادی کا استعارہ بن جائے گا۔ یہ سیز فائر ایک آخری موقع ہے، ہمیں مکالمے، معاہدے، عوامی رابطوں ثقافتی تبادلوں اور تعلیمی تعاون کی نئی بنیاد رکھنی ہوگی۔ ہماری دشمنی کی زمین پر اب نئی فصل کاشت ہونی چاہیے امن کی فصل۔ ورنہ توپوں کے شور میں صرف دشمن کی نہیں ہماری اپنی نسلوں کی آوازیں بھی دب جائیں گی۔\nجنگیں صرف ہتھیاروں سے نہیں لڑی جاتیں وہ لفظوں، نظریوں اور پراپیگنڈے سے بھی لڑی جاتی ہیں۔ ہمارے میڈیا نے ہمارے رہنماؤں نے اور افسوس کے ساتھ کہنا پڑتا ہے کہ تعلیمی نظام نے بھی نفرت کے ایسے بیج بو دیے ہیں جن کی فصل ہمیں ہر چند سال بعد جنگ کی صورت کاٹنی پڑتی ہے۔ ہم نے اپنی نسلوں کو سکھایا کہ دشمن کی تباہی ہماری فتح ہے، ہم نے انھیں یہ نہیں بتایا کہ انسانیت کی بقا ہی اصل کامیابی ہے۔  یہ خاموشی جو آج قائم ہے یہ کوئی فتح کی گواہی نہیں، یہ ایک ہار ہے ہماری عقل کی ہار ہماری دانش کی ہار ہمارے ضمیرکی ہارکیونکہ اگر ہم واقعی جیت گئے ہوتے تو ہمیں ہر بار سیز فائرکی بھیک نہ مانگنی پڑتی۔ ہمیں دنیا میں ثالثی کے لیے دروازے نہ کھٹکھٹانے پڑتے۔\nجب بھی بھارت اور پاکستان کے درمیان جنگ کا طبل بجتا ہے، اس کی گونج صرف سرحدوں تک محدود نہیں رہتی بلکہ ہرگلی، ہر محلے، ہرگھر میں سنائی دیتی ہے۔ یہ جنگیں چاہے چند دن کی ہوں یا مہینوں پر محیط ان کا سب سے بڑا بوجھ عام آدمی اٹھاتا ہے، وہ کسان جو کھیتوں میں ہل چلاتا ہے وہ مزدور جو فیکٹری میں کام کرتا ہے وہ ماں جو اپنے بیٹے کی سلامتی کی دعا کرتی ہے وہ بچہ جو خوفزدہ ہوکر سوال کرتا ہے کہ جنگ کیوں ہوتی ہے یہ سب اس المیے کا حصہ ہوتے ہیں جسے ہم جنگ کہتے ہیں۔جب جنگ ہوتی ہے تو صرف فوجی محاذ پر لوگ نہیں مرتے، زندگی کے ہر شعبے پر اس کا اثر پڑتا ہے۔ معیشت کمزور ہو جاتی ہے تعلیمی ادارے بند ہو جاتے ہیں مہنگائی بڑھتی ہے اور بے یقینی کا عالم چھا جاتا ہے۔ جو سرحد کے قریب بستے ہیں ان کے لیے ہر دن زندگی اور موت کے بیچ کا ایک پل ہوتا ہے۔\nبھارت میں بھی حالات مختلف نہیں ہوتے۔ وہاں کے لوگ بھی اسی طرح خوف غم اور غیر یقینی میں مبتلا ہوتے ہیں۔ جب بمبئی یا دہلی میں حملے ہوتے ہیں یا سرحد پر بھارتی فوجی مارے جاتے ہیں تو وہاں بھی والدین تڑپتے ہیں اور بچے یتیم ہوتے ہیں۔ جنگ کی آگ دونوں طرف کے میڈیا میں جوش و خروش لاتی ہے لیکن اس شور میں انسانی المیہ دب جاتا ہے۔ جنگ کا سب سے بڑا نقصان یہ ہے کہ وہ نسلوں کے درمیان نفرت کا بیج بو دیتی ہے۔\nاسکولوں میں پڑھائے جانے والے نصاب ٹی وی پر چلنے والے تبصرے اور سیاست دانوں کی تقریریں ایسی فضا بناتی ہیں جس میں دشمن صرف سرحد کے اس پار کا نہیں ہوتا بلکہ ہر اس شخص کو دشمن سمجھا جانے لگتا ہے جو امن کی بات کرے۔ یوں انسان، انسان سے کٹ جاتا ہے، رشتے بے معنی ہو جاتے ہیں اور انسانیت پسِ پشت چلی جاتی ہے۔جب کبھی دونوں ملکوں کے درمیان کچھ بہتری کی امید پیدا ہوتی ہے ،کوئی امن معاہدہ، کوئی کرکٹ سیریز یا کوئی ثقافتی تبادلہ تو عوام میں بھی ایک تازگی،ایک خوشی کی لہر دوڑتی ہے۔ لوگ چاہتے ہیں کہ وہ عام زندگی گزاریں، اپنے بچوں کو بہتر مستقبل دیں اور نفرت کی دیواروں کو توڑ کر ایک دوسرے کو انسان کی حیثیت سے دیکھیں۔ مگر افسوس کہ یہ امیدیں بار بار ٹوٹ جاتی ہیں کیونکہ جنگ کا کاروبارکرنے والے طاقتور اور منظم ہیں اور ان کا فائدہ نفرت میں ہوتا ہے۔\nجنگوں سے کوئی مسئلہ حل نہیں ہوتا بلکہ نئے مسائل جنم لیتے ہیں، اگر دونوں ملک اپنی توانائی، تعلیم، صحت، تجارت اور انسانی ترقی پر لگائیں تو کروڑوں لوگوں کی زندگی بہتر ہو سکتی ہے، مگر جب تک جنگ کو بہادری اور امن کوکمزوری سمجھا جاتا رہے گا، تب تک عام لوگ اسی طرح اذیت سہتے رہیں گے اور غربت اور جہالت کے اندھیروں سے کبھی باہر نہیں آ پائیں گے۔",
        "published_date": "Tue, 13 May 25 20:34:21 +0000",
        "source": "Express Urdu"
    },
    {
        "guid": "3b55f052b2fb30ad840a095d04e5e9af",
        "title": "فلسطینیوں کا ہمدرد پوپ چلا گیا",
        "link": "https://www.express.pk/story/2761349/falistinion-ka-hamdard-pope-chala-gaya-2761349/",
        "image_url": "https://img.express.pk/logo/expresslogo.webp",
        "article": "ان کی ساری ہمدردیاں دنیا بھر کے غریب عوام کے ساتھ تھیں۔ پوپ فرانسس نے مظلوموں کے لیے آواز اٹھاتے ہوئے کبھی مذہب، نسل، ذات اور قومیت کو اہمیت نہیں دی۔ پوپ نے فلسطین،غزہ، یوکرین، ایران، شام، افغانستان، پاکستان، ایران، بھارت اور نیوزی لینڈ جہاں بھی، جب بھی کسی فرد یا کمیونٹی کو نسلی یا مذہبی بنیاد پر نشانہ بنایا گیا تو پوپ فرانسس نے ان مظلوموں کے لیے دنیا کی رائے عامہ کو ہموار کرنے کی کوشش کی۔ پوپ فرانسس فلسطینی عوام کی جدوجہد کے سب سے بڑے حامی تھے۔\nوہ سمجھتے تھے کہ اسرائیل فلسطینیوں کو بنیادی انسانی حقوق سے محروم کررہا ہے، وہ اس بات کا اظہار کرتے تھے کہ فلسطینیوں کو آزاد ریاست قائم کرنے کا حق حاصل ہے۔ جب پوپ فرانسس کی زندگی میں ایسٹر کا تہوار آیا تو انھوں نے اپنے خطاب میں اسرائیل کی مذمت کرتے ہوئے غزہ میں فوری طور پر جنگ بندی کی اپیل کی تھی۔ پوپ فرانسس کے انتقال پر نشر ہونے والے ایک ٹی وی ٹاک شو میں بتایا گیا تھا کہ پوپ فرانسس غزہ کی صورتحال سے اتنا زیادہ پریشان تھے کہ وہ روزانہ غزہ کے چرچ کے پادریوں سے ٹیلی فون پر رابطہ کرتے تھے اور ان کی خیریت دریافت کرتے تھے ۔\nپوپ فرانسس غزہ کے لوگوں کے لیے اتنے زیادہ پریشان تھے کہ انھوں نے وصیت کی تھی کہ ان کی ذاتی کار غزہ بھیج دی جائے۔ کیتھولک خیراتی ادارہ کیرٹساس نے اعلان کیا ہے کہ پوپ فرانسس نے اپنے انتقال سے قبل اپنی بڑی موبائل گاڑی جنگ زدہ غزہ میں بچوں کے کلینک میں تبدیل کرنے کے لیے یہ عطیہ کیا تھا۔ پوپ کے خیر خواہوں کے لیے ہجوم کو پوپ کا دیدار کرنے کا موقع فراہم کرنے کے لیے ڈیزائن کی گئی تھی۔\nاس کھلی گاڑی کو اب مضبوط ایمبولینس میں تبدیل کردیا گیا ہے۔ جب بھی اسرائیل راہداری کھولتا ہے تو یہ گاڑی غزہ بھیج دی جائے گی۔ کھلے چھت والی اس گاڑی کو پوپ نے 2014 میں بیت اللھم کے دورہ کے دوران استعمال کیا تھا۔ جب سے یہ گاڑی کھڑی ہوئی تھی تو اس پر دھول جمی ہوئی تھی اور زنگ لگ رہا تھا۔ اب اگر اسرائیل نے اجازت دی تو یہ گاڑی غزہ میں موبائل کلینک کے طور پر استعمال ہوگی۔\n پوپ فرانسس کی زندگی کی ایک اور پہلو ان کی سادہ زندگی گزارنے کا طریقہ کار تھا۔ جب پوپ کو اس عہدہ پر فائزکیا گیا تو وہ ویٹیکن کی روایت کے مطابق لیموزین گاڑی جس کا شمار دنیا کی مہنگی ترین گاڑیوں میں ہوتا ہے، ان کے استعمال کے لیے موجود تھی مگر پوپ فرانسس نے یہ جدید لگژری گاڑی استعمال کرنے سے انکارکیا۔ انھوں نے کہا کہ ارجنٹینا میں انھوں نے اپنے پیسہ سے جو چھوٹی گاڑی خریدی تھی وہی گاڑی استعمال کریں گے۔ یوں انھوں نے پوپ کا عہدہ سنبھالتے ہی ویٹیکن سٹی میں نئی روایت کا اعزاز حاصل کیا۔\n پوپ فرانسس نے ساری زندگی اپنا گھر نہیں بنایا۔ انھوں نے کبھی بینک اکاؤنٹ نہیں کھولا۔ جب پوپ فرانسس کا انتقال ہوا تو ان کے پاس 100 ڈالر تھے۔ انھوں پوپ کی حیثیت سے 340,000 یورو بطور اعزازیہ مل سکتا تھا۔ یہ ایک بڑی خطیر رقم تھی مگر پوپ فرانسس کے لیے اتنی بڑی رقم میں کوئی کشش نہیں تھی۔ پوپ فرانسس کے لیے پرکشش اپارٹمنٹ رہنے کے لیے دستیاب تھے مگر پوپ فرانسس نے عالیشان رہائش کی پیشکش کو رد کردیا۔ انھوں نے اتنی بڑی رقم لینے کے بجائے ایک چھوٹے سے اپارٹمنٹ میں رہنے کا فیصلہ کیا۔ یہ ایک انتہائی سادہ عمارت ہے جہاں انتہائی کم فرنیچر موجود ہے۔\nپوپ فرانسس نے پرکشش اور مہنگے ملبوسات استعمال کرنے سے ہمیشہ گریزکیا اور پوپ کا روایتی قیمتی سرخ لوفر استعمال کرنے سے بھی گریزکیا۔ ہمیشہ پرانے لوفر پہنے۔ پوپ فرانسس نے اپنا کوئی ذاتی ملازم نہیں رکھا اور ہمیشہ ویٹیکن کے ملازمین کے ساتھ کھانا کھایا۔ وہ ہمیشہ پادریوں کو تلقین کرتے تھے کہ عام آدمی کی بھلائی کے لیے کام کریں۔ وہ فرانس کے سرمایہ دارانہ نظام کے ہمیشہ مخالف رہے۔ پوپ فرانسس کا کہنا تھا کہ عالمی معاشی نظام غریب ممالک اور عام آدمی کے لیے تباہی کا باعث ہے۔\nاس نظام میں عام آدمی کے لیے سماجی بھلائی کا کوئی تصور نہیں ہے۔ پوپ فرانسس نے عالمی معاشی نظام کا Fundamental Terrorism کا ہمیشہ موازنہ کیا ہے۔ وہ کہتے تھے کہ It is the communists who think like Christians۔ اسی طرح پوپ فرانسس نے 2013ء میں Gustavo Gotierres کی Liberation theologyکو بھی سراہا تھا۔ وہ ہمیشہ کیپیٹل ازم اور Idolatary of Money کی مذمت کرتے تھے۔\nپوپ فرانسس کے نظریات لاطینی امریکا کے چرچ کے اس نظریے کی ہمیشہ حمایت کرتے تھے کہ لاطینی امریکا کے ممالک کو سامراجی قوتوں سے آزاد ہونے کی ضرورت ہے اور پوپ فرانسس نے اگرچہ کوشش کی کہ ویٹیکن سٹی، یورپی ممالک کے علاوہ لاطینی امریکا اور دیگر ایشیائی و افریقی ممالک کے پادریوں کو شامل کیا جائے ، یوں وہ ویٹیکن کے ماحول میں ایک تبدیلی لانا چاہتے تھے۔\nمارکسی دانشور علی اوسط نے لاطینی امریکا میں کیتھولک چرچ کی تاریخ پر روشنی ڈالتے ہوئے لکھا ہے کہ قدیم تاریخ کے جائزہ سے پتہ چلتا ہے کہ وہاں کیتھولک چرچ قدامت پرست تھا اور چرچ کے پادری اسپین سامراج اور امراء کی پیروی کرتے تھے۔ بیسویں صدی میں کتھولک چرچ میں نمایاں تبدیلیاں رونما ہوئیں اور اب چرچ سماجی تبدیلیوں کی حمایت کرنے لگا۔ یہی وقت تھا جب ویٹیکن کونسل کے اجلاس کے بعد مظلوم عوام کے لیے Political Liberation Theologyسامنے آئی۔\nدو معروف پادریوں کا نظریہ عام ہوا تو اب لاطینی امریکا کے چرچ نے نوآبادیاتی نظام اور سرمایہ دارانہ نظام کے خلاف تحریکوں میں کردار ادا کرنا شروع کیا۔ جابرانہ حکومتوں نے چرچ کے اس روشن خیال پادریوں کو سخت سزائیں دیں۔ پوپ فرانسس چرچ کی سماجی انصاف کی تحریک سے متاثر ہوئے، مگر پوپ فرانسس نے چرچ کی بعض فرسودہ روایات کی پیروی کی اور ساری زندگی شادی نہیں کی۔ اسی طرح وہ ہمیشہ عورتوں کے استحقاق حمل کے حق کے خلاف رہے مگر بہرحال فلسطینیوں کا حامی پوپ چلا گیا۔",
        "published_date": "Tue, 13 May 25 20:34:20 +0000",
        "source": "Express Urdu"
    },
    {
        "guid": "1c9ca1f269a3a0ea5bf23b990ca44833",
        "title": "مودی شدید مشکل میں",
        "link": "https://www.express.pk/story/2761348/modi-shadeed-mushkil-mein-2761348/",
        "image_url": "https://img.express.pk/logo/expresslogo.webp",
        "article": "بھارتی وزیر اعظم نریندر مودی اس وقت بھارت میں شدید دباؤ میں ہیں۔ سیز فائر کے بھی دو دن بعد انھوں نے بالا ٓخر قوم سے خطاب کر دیا ہے۔ نریندر مودی پہلگام کے واقعہ کے بعد تو بہت تقریریں کر رہے تھے۔ لیکن لڑائی شروع ہونے کے بعد سے وہ خاموش تھے۔ وہ اجلا س پر اجلاس کر رہے تھے۔\nبار بار اپنے سروسز چیف سے مل رہے تھے۔ لیکن خاموش تھے۔وہ بات نہیں کر رہے تھے۔ مودی کی خاموشی ان کے لیے سیاسی مشکلات پیدا کر رہی تھی۔ ان کے سیاسی مخالفین ان کی خاموشی کو ان کی ہار کا اقرار قرار دے رہے تھے۔\nاسی لیے جب پاکستان اور بھارت کے درمیان سیز فائر کا بھارت کے سیکریٹری خارجہ نے اعلان کیا تو پورے بھارت میں سیکریٹری خارجہ کے خلاف ایک مذموم مہم دیکھنے میں آئی۔ لوگوں نے سیکریٹری خار جہ کو سیز فائر کے اعلان پر شدید تنقید کا نشانہ بنایا۔ لوگوں کے اسی غم و غصہ کی وجہ سے مودی بھی خاموش تھے۔ اصل میں بھارتی حکومت نے میڈیامیں اس قدر جنگی جنون پیدا کر دیا تھا کہ بھارت کے عوام کسی بھی قسم کے سیز فائر کے لیے ذہنی طو رپر تیار ہی نہیں تھے۔\nوہاں تو (خاکم بدہن) پاکستان کی تباہی کے مناظر اور خبریں سنائی جا رہی تھیں۔ ایسے میں بھارت کا عام آدمی سوچ رہا ہے کہ جب بھارت جنگ جیت رہا تھا۔ پاکستان تباہ ہو رہا تھا تو سیز فائر کیوں کیا گیا ہے۔ بھارت کے عام آدمی کی سوچ میں سیز فائر سے بھارت نے جیتی ہوئی جنگ ہار دی ہے۔ بھارت میں سیزفائر کو شکست کے طو رپر لیا جا رہا ہے۔\nاسی لیے ہمیں نریندر مودی بھارت میں سیاسی طور پر شدید مشکل میں نظر آرہے ہیں۔ عوامی رائے عامہ ان کے خلاف نظر آرہی ہے۔ لوگوں کی رائے ہے کہ وہ پاکستان سے ہار گئے ہیں۔ میں سمجھتا ہوں نریندر مودی میڈیا کے محاذ پر شکست کھا گئے۔ بے شک پورے بھارت کا میڈیا ان کے ساتھ تھا۔\nانھوں نے جنگ سے پہلے اور جنگ کے دوران تمام مخالف آوازوں کو بند کر دیا تھا۔ ہزاروں سوشل میڈیا اکاؤنٹس بند کر دیے گئے تھے۔ یوٹیوب چینلز بند کیے گئے تا کہ بھارت کی عوام کو صرف وہی دکھایا اور بتایا جا سکے جو وہ چاہتے ہیں۔ لیکن یہ حکمت عملی زیادہ نقصان دہ ثابت ہوئی ہے۔کیونکہ آپ نے بھارت کے مخالف میڈیا کو بند کیا۔ پاکستان کے میڈیا کو بھارت میں بند کیا۔ لیکن دیگر ممالک کا عالمی میڈیا تو بھارت میں چل رہا تھا۔ جب وہاں سے پاکستان کی خبریں آئیں تو مودی کی سیاسی موت ہوئی۔\nنریند ر مودی کی حکومت نے بھارتی میڈیا میں تو رافیل اور دیگر جنگی طیاروں کی تباہی کی خبر رکوا دی۔ لیکن عالمی میڈیا نے تو چلائی۔ مودی یہ سمجھ ہی نہیں سکے کہ آج کے دور میں خبر نہیں روکی جا سکتی۔ خبر کو روکنے میں ہی مودی کی شکست ہو گئی۔ خبر بھی نہیں رکی اور لوگ بھی خلاف ہو گئے۔ میں سمجھتا ہوں جتنی محنت رافیل کی تباہی کی خبر کو روکنے میں کی گئی، اس سے بہتر تھا کہ بھارتی حکومت کھلے دل سے لوگوں کے سامنے جنگی طیاروں کے نقصان اور تباہی کی خبر تسلیم کر لیتی۔\nکم از کم مخالف پراپیگنڈا نہ ہوتا۔ اس لیے اب بھارت میں صورتحال دیکھیں ایک طرف بھارت کی جیت کے نغمے بجائے جا رہے تھے دوسری طرف رافیل کے گرنے کی خبریں لوگوں تک پہنچ رہی تھی۔ اس کا مودی کو نقصان ہوا ہے۔ مودی سیاسی طور پر شدید مشکل میں ہیں۔ انھیں سرنڈر مودی کہا جا رہا ہے۔ انھیں صرف اپوزیشن کی طرف سے تنقید کا سامنا نہیں ہے۔ بلکہ ان کی اپنی جماعت کے اند ربھی ان کے خلاف بغاوت ہو گئی ہے۔ بے جے پی کے ایسے اجلاسوں کی خبریں آرہی ہیں، جہاں مودی کے خلاف حکمت عملی بنائی جا رہی ہے۔ بی جے پی میں مودی مخالف کیمپ بہت متحرک نظر آرہا ہے۔ مودی کی بھارت میں ایک مخلوط حکومت ہے۔ ان کے اتحادی بھی اس صورتحال سے خوش نہیں ہیں۔\nمودی پر ایک تو الزام ہے کہ انھوں نے جیتی ہوئی جنگ ہار دی ہے۔ مودی سے دوسری بڑی غلطی یہ ہوئی ہے کہ مودی بھارت میں یہ ماننے کے لیے تیار نہیں کہ امریکا اور بالخصوص امریکی صدر ڈونلڈ ٹرمپ نے سیز فائر میں ثالثی کا کوئی کردار ادا کیا ہے۔ وہ اپنی تقریر میں بھی امریکا کا کوئی کردار ماننے کے لیے تیار نہیں۔ ادھر امریکا صدر بار بار کریڈٹ لینے کے لیے بیان پر بیان دے رہے ہیں۔ ٹرمپ کا ہر بیان مودی کے لیے سیاسی زہر ثابت ہو رہا ہے۔\nپاکستان نے تو پہلے دن سے یہ بات تسلیم کی ہے کہ امریکا نے ثالثی کی ہے۔ پاکستان تو اس پر امریکا کا شکریہ بھی ادا کر رہا ہے۔ لیکن بھارت کی حکومت نے یہ بیانیہ بنایا کہ امریکا کا کوئی کردار نہیں۔ ان کے مطابق پاکستان نے بذریعہ اپنے ڈی جی ایم او سیز فائر کی درخواست کی اور ہم نے مان لی۔ مودی دونوں طرف سے مشکل میں ہیں۔ ایک تو امریکی صدر کے بیان انھیں جھوٹا ثابت کر رہے ہیں۔ اور بھارت میں یہ بیانیہ بن رہاہے کہ وہ امریکا کے آگے جھک گئے ہیں۔ وہ امریکا کے دباؤ میں آگئے ہیں۔\nانھوں نے امریکی دباؤ میں جیتی ہوئی جنگ ہار دی ہے۔ دوسرا لوگ یہ بھی سوال کر رہے ہیں کہ اگر امریکا کا کوئی دباؤ نہیں تھا تو پاکستان کے ڈی جی ایم او کی بات ماننے کی کیا ضرورت تھی۔ ایک طرف بیانیہ ہے کہ ہم جیت رہے ہیں دوسری طرف یہ بیانیہ کہ انھوں نے کہا تو ہم سیز فائر پر مان گئے۔ دونوں باتوں میں کوئی مماثلت نہیں۔ اس لیے بھارت کا عام آدمی بھی اس صورتحال پر موودی کی بات پر یقین کرنے کے لیے تیارنہیں۔\nمودی اپنے جال میں پھنس چکے ہیں۔ انھوں نے سیاسی مقصد کے لیے یہ جنگ شروع کی اور اس جنگ نے ان کے لیے سیاسی مشکلات میں ہی اضافہ کر دیا ہے۔ وہ بہار کا ا لیکشن جیتنے کے چکر میں اپنی کرسی بھی داؤ پر لگا بیٹھے ہیں۔ اس جنگ سے پہلے مودی ایک مضبوط لیڈر کا امیج رکھتے تھے۔ اب ایک کمزور لیڈر کا امیج بن گیا ہے۔ کل تک وہ اپوزیشن کو بولنے نہیں دیتے تھے۔ اب اپوزیشن نے ان پر چڑھائی کی ہوئی ہے۔ کھیل بدل گیا ہے۔ سیاست نے پلٹی کھا لی ہے۔\nتقریر میں مودی نے اقرار کر لیا ہے کہ پاکستان نے بھارت پر حملہ کیا ہے۔ اس پر بھارت میں بہت بات ہو رہی ہے کہ جب پاکستان نے بھارت پر حملہ کیا تو سیز فائر کیوں کیا۔ تقریر نے سیاسی مشکلات میں اضافہ کر دیا ہے۔مودی کی سیاسی مشکلات پاکستان کے لیے خطرہ بھی ہو سکتی ہیں۔ وہ اپنی گرتی ہوئی سیاسی ساکھ کو بچانے کے لیے کچھ بھی کر سکتا ہے۔ ایک نیا فالس فلیگ۔ ایک نئی جنگ۔ ایک نیا ایڈونچر۔ لیکن بھارت میں اب ان کی اپنی جماعت ان کے ساتھ نہیں۔ اس لیے مودی کی راہ میں رکاوٹیں بہت ہیں۔ لیکن کیا مودی اقتدار بچانے کے لیے کسی بھی حد تک جائیں گے؟ وہ حد کیا ہوگی؟ یہ دیکھنے کی بات ہے۔ اس لیے میں سمجھتا ہوں ہمیںمودی پر نظر رکھنا ہوگی۔ مودی جاتے جاتے کیا کرے گا، وہی اصل سوال ہے۔",
        "published_date": "Tue, 13 May 25 20:34:19 +0000",
        "source": "Express Urdu"
    },
    {
        "guid": "017cc757eff98b77527fbce13910bcec",
        "title": "پاکستان بھارت ۔ ہمسائے اور دشمن",
        "link": "https://www.express.pk/story/2761347/pakistan-bharat-hamsaye-aur-dushman-2761347/",
        "image_url": "https://img.express.pk/logo/expresslogo.webp",
        "article": "برصغیر کی سرزمین صدیوں سے مختلف تہذیبوں کی آماجگاہ رہی ہے، اس نے مختلف حملہ آور بھی دیکھے ہیں اور حکمران بھی۔برصغیر میں اگر گنگا جمنی تہذیب نے جنم لیا توسپت سندھو کی تہذیب چلی آرہی ہے۔ صوفیائے کرام نے بھی امن کے چراغ جلائے اور مشترکہ وراثت نے ایک ایسا سماج تشکیل دیا جہاں ہندو، بودھ ، جین ، سکھ، عیسائی اور مسلمان اکٹھے رہتے رہے ہیں۔ پھر مسلمان یہ جان گئے کہ ہندوؤں کے ساتھ ان کا مستقل اکٹھے رہنا ممکن نہیں ۔ ایک علیحدہ مسلم ریاست کا تصور انھی تضادات کو دیکھتے ہوئے پیدا ہوا اور یوں 1947 کی تاریخ نے خود کو خون سے رقم کیا، تقسیم محض زمین کا بٹوارہ نہ تھا بلکہ یہ متصادم تہذیبوں کا چاک چاک ہونا تھا۔\nلاکھوں مسلمان اور ہندو اپنے ہی گھروں سے بے دخل ہوئے۔ قیامِ پاکستان کے ساتھ ہی جس زخم نے سب سے پہلے سر اٹھایا وہ کشمیر تھا۔ قائداعظم محمد علی جناح نے اسے پاکستان کی شہ رگ قرار دیا تو بھارت نے اسے اپنا‘‘اٹوٹ انگ’’کہا۔ یوں یہ وادی جو حسن و جمال کی علامت تھی بارود کا ڈھیر بن گئی۔\n1947 سے 2025 تک کشمیر کبھی جنگ کا میدان بنا ،کبھی سفارتی بیان بازی کا مرکز اور کبھی اقوام متحدہ کی فائلوں میں دبی ایک بھولی بسری قرارداد۔ بھارت نے جب آرٹیکل 370 کا خاتمہ کر کے نئی آگ بھڑکائی جس پر پاکستان نے شدید احتجاج کیا مگر عالمی برادری نے محض رسمی بیانات سے آگے بڑھنے کی زحمت تک گوارانہ کی۔\nکشمیر کا جو تنارعہ تقسیم کے وقت شروع ہوا، وہ آج تک جاری ہے، بھارت جب بھی موقع پاتا ہے پاکستان کو زک پہنچانے سے نہیں چوکتا لیکن اس بار شاید اس سے چوک ہو گئی اور جو زک وہ پاکستان کو پہچانا چاہتا تھا وہی اس کے گلے پڑ گئی۔ فوجی طاقت کے زعم میں وہ اپنے بہترین ہتھیاروں کو بھی گنوا بیٹھا بلکہ اس کے نالائق فضائی پائلٹوں نے تو فرانس کے جدید جنگی طیارے کی ناک ہی کٹوا دی۔ پاکستان کے فضائی جانبازوں نے دشمن کے اندر گھس کر اس کی وہ درگت بنائی جس کی باز گشت بھارتی ایوانوں کو لرزہ براندم کیے ہوئے ہے اور بھارتی پارلیمنٹ میں مودی کو اس ہزیمت پر شدید تنقیدکا نشانہ بنایا جا رہا ہے۔\nایک مدت سے اس بات کا خدشہ ظاہر کیا جارہاتھا کہ آیندہ پاک بھارت جنگ پانی کے مسئلے پر ہو گی اور وہی ہوا ۔ بھارت کی بی جے پی سرکار نے نام نہاد دہشت گرد حملے کا ڈھونگ رچا کر آبی جارحیت کی بنیاد رکھ دی اور سندھ طاس معاہدہ کی عالمی سطح کی دستاویز کو ازخود ہی منسوخ کر دیااور ساتھ ہی پاکستان پر فوجی جارحیت بھی کر دی جس کا افواج پاکستان نے ہر محاذ پر دندان شکن جواب دیا اور وہ وقت دور نہیں تھا کہ جب یہ جنگ ایک عالمی جنگ میں تبدیل ہو جاتی ۔\nپہلے پہل تو عالمی طاقتوں نے اسے پاکستان اور بھارت کے جنگی محاذ سے پہلوتی اختیار کی لیکن دو دن میں ہی لیکن عالمی طاقتوں نے جب یہ محسوس کیا کہ اس کے پروردہ بھارت کے دفاعی نظام کی قلعی کھلنے والی ہے تو امریکی صدر فوراً بیچ میں کود پڑے اور دونوں ممالک کو تجارتی تعلقات کی منسوخی کی دھمکی دے کر معاملے کو ٹھنڈا کر دیا۔ افواج پاکستان نے اس مختصر معرکے میں جس دلیری سے ایک بڑی فوجی طاقت کو ڈھیر کیا، اس کے چرچے اور گونج عالمی میڈیا میں سنائی دے رہی ہے۔\nپاکستان میں فوج کا کردار ایک مرکزی ستون کے طور پر ابھرتا ہے۔ قیامِ پاکستان کے بعد جب سول ادارے اپنی بنیادیں مضبوط نہ کر سکے تو فوج نے نہ صرف سرحدوں کی حفاظت کی بلکہ ریاست کی نظریاتی اور سیاسی سمت طے کرنے میں بھی پیش پیش رہی۔ 1965، 1971اور 1999 کی جنگوں میں پاکستانی فوج نے اپنی پیشہ ورانہ مہارت کا مظاہرہ کیا مگر ان جنگوں کے نتائج ہمیشہ متنازع رہے۔جنرل ایوب خان کا اقتدار سنبھالنا ہو یا جنرل ضیاء الحق کی اسلامائزیشن یا جنرل پرویز مشرف کا کارگل اور پھر امریکا کا ساتھ دینا۔\nفوج کی پالیسیاں صرف سرحدوں تک محدود نہ رہیں بلکہ خارجہ پالیسی، میڈیا بیانیہ اور عوامی سوچ کو بھی متأثر کرتی رہیںلیکن مارشل لاء کی ہر حکومت کا مؤقف ہمیشہ قومی سلامتی کے گردہی گھومتا رہا اور بھارت کو ایک دائمی خطرے کے طور پر پیش کیا گیا۔ یہ حقیقت ہے کہ بھارت کی جارحانہ روش، لائن آف کنٹرول پر مسلسل خلاف ورزیاں اور کشمیر میں انسانی حقوق کی پامالیاں اس مؤقف کو وزن دیتی ہیں۔ادھر بھارت جو دنیا کی سب سے بڑی جمہوریت کہلانے کا دعویدار ہے وہ گزشتہ دہائی میں تیزی سے ’’ہندوتوا‘‘کی جانب بڑھا ہے۔ نریندر مودی کی قیادت میں آر ایس ایس کا نظریہ عملی شکل اختیار کر گیا ہے۔\nمسلمان بھارت میںایک سوالیہ نشان بن چکے ہیں۔ بابری مسجد کی شہادت ہو یا شہریت کا ترمیمی قانون ہو یا کشمیر کی خود مختاری کا خاتمہ، یہ سب ایک منظم حکمتِ عملی کا حصہ لگتے ہیں۔بھارت کی یہ معتصبانہ پالیسی نہ صرف اپنے ملک میں بستے کروڑوں مسلمانوں کو دیوار سے لگا رہی ہے بلکہ خطے میں ایک خطرناک توازن کے بگاڑ کا بھی باعث بن رہی ہے۔اسی تناظر پاک بھارت تعلقات ایک ایسی نہج پر پہنچ چکے ہیں جو چیخ چیخ کر کہہ رہے ہیں کہ کچھ بدلے گا نہیں۔ سفارت خانوں کی سطح پر رسمی روابط باقی رہیںگے ، لاحاصل مذاکرات ہو ں گے مگر معاملات جوں کے توں ہی رہیں گے ۔یہ ایک حقیقت ہے کہ ایٹمی طاقتیں ہونے کے باوجود دونوں ممالک نے عوام کو پائیدار امن کا خواب کبھی نہیں دکھایا۔ سرحدوں کے دونوں جانب کی نسلیں دشمنی کا وہ سبق پڑھ رہی ہیں جو تاریخ کی کتابوں میں لکھا گیا مگر اب شاید وقت ہے کہ ایک نئی کتاب لکھی جائے۔\nامن کوئی علامتی نعرہ نہیںبلکہ معاشی ترقی کے لیے یہ ایک ضرورت ہے۔ہمیں چند بنیادی سچائیوں کا سامنا کرنا ہوگاکہ جنگوں سے قومیں نہیں بنتیں بلکہ امن قائم رکھنے سے بنتی ہیں ؟ ہمیں فیصلہ کرنا ہوگا کہ ہم ماضی کے اسیر بن کر رہیں گے یا مستقبل کی طرف قدم بڑھائیں گے۔ دیواریں اگرچہ بلند ہیں مگر دروازے بنائے جا سکتے ہیں۔ لہجوں میں تلخی کم ہو سکتی ہے، آنکھوں میں اعتماد واپس آ سکتا ہے اور سرحدیں صرف باڑھ سے نہیں بھروسے سے بھی محفوظ رکھی جا سکتی ہیں۔مگر امن کے لیے پہلا پتھر پھینکنے کے لیے کوئی بھی تیار نظر نہیں آتا۔\nمیرے مرحوم والد عبدالقادرحسن اپنے کالموں میںپاکستان بھارت تعلقات کو مشہور کارٹون ٹام اینڈ جیری سے تشبیہ دیتے تھے کہ جس میں دونوں ساتھ بھی رہتے ہیں مگر لڑائی بھی جاری رہتی ہے اوردونوں طرف کی قیادتوں نے ان کی اس تشبیہ کو آج تک درست ثابت کیا ہے ۔",
        "published_date": "Tue, 13 May 25 20:34:18 +0000",
        "source": "Express Urdu"
    },
    {
        "guid": "808a13652610da265bc6b0cbab2d4038",
        "title": "کعبہ کا غلاف اچانک بلند کرنے کا عمل شروع، جانیں اس عظیم روایت کے پیچھے کی اصل حقیقت",
        "link": "https://www.express.pk/story/2761345/kaaba-ka-ghilaaf-achanak-buland-karne-ka-amal-shuru-jaanen-is-azeem-riwayat-ke-peechay-ki-asal-haqeeqat-2761345/",
        "image_url": "https://img.express.pk/logo/expresslogo.webp",
        "article": "حج سیزن 2025 کی تیاریوں کے سلسلے میں مسجد الحرام میں غلافِ کعبہ کو بلند کرنے کی سالانہ روایت کا باقاعدہ آغاز کر دیا گیا ہے۔\nغلافِ کعبہ کو تین میٹر تک بلند کیا جائے گا، جبکہ نچلے حصے کو سفید کپڑے سے ڈھانپا جائے گا۔\nیہ روایت ہر سال حج کے قریب شروع کی جاتی ہے تاکہ غلاف کو ممکنہ نقصان سے بچایا جا سکے۔\nمزید پڑھیں: غلاف کعبہ کی تبدیلی کی روح پرور تقریب\nیہ عمل حرمین شریفین کی جنرل پریذیڈنسی کی زیر نگرانی انجام دیا جائے گا، جس میں ماہرین اور تکنیکی عملہ روایتی انداز اور اعلیٰ احتیاط کے ساتھ حصہ لے رہا ہے۔\nغلافِ کعبہ کی بلندی کا یہ عمل نہ صرف انتظامی تیاریوں کا حصہ ہے بلکہ یہ خانہ کعبہ کی حرمت اور اس کی دیکھ بھال کی تاریخی روایت کو بھی برقرار رکھتا ہے۔",
        "published_date": "Tue, 13 May 25 20:25:13 +0000",
        "source": "Express Urdu"
    },
    {
        "guid": "7ff269c29b4ba9a3d85cc1db9b078505",
        "title": "جنگ بندی ایک نئی سوچ، نیا راستہ",
        "link": "https://www.express.pk/story/2761344/jang-bandi-aik-nai-soch-naya-rasta-2761344/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے ڈی جی ایم اوز کے درمیان ہاٹ لائن پر بات چیت کا پہلا راؤنڈ مکمل ہوگیا جس میں جنگ بندی کو برقرار رکھنے کا اعلان کیا گیا۔ وزیراعظم شہباز شریف نے آپریشن ’’ بنیان مرصوص‘‘ کی شاندار کامیابی پر ہر سال 10مئی کو یوم معرکہ حق منانے کا اعلان کیا ہے۔\nدوسری جانب آپریشن بنیان مرصوص کی کامیابی کے بعد بھارتی وزیراعظم نریندر مودی پاکستان کے ساتھ مذاکرات پر تیار ہوگئے، بھارتی وزیراعظم نے قوم سے خطاب میں کہا کہ خون اور پانی ایک ساتھ نہیں بہہ سکتے، یہ جنگ کا دور نہیں، تاہم یہ دہشت گردی کا دور بھی نہیں۔\n جنگ بندی بھارت اور پاکستان کے لیے امید کا ایک لمحہ ہے، جو سفارت کاری کی فتح کو ظاہر کرتا ہے، اگر یہ جنگ بندی اب نہ ہوتی تو دونوں ممالک چند ہی دنوں میں مکمل جنگ کی طرف بڑھ چکے ہوتے۔ بھارت پاکستان کے تناظر میں، امن کا مطلب تجارت کی بحالی، سندھ طاس معاہدے کی بحالی اور کشمیر تنازع کو بات چیت کے ذریعے حل کرنا ہو سکتا ہے جو سب معاشی استحکام کو بڑھاتے ہیں۔\nیہ جنگ بندی اسی لیے ترقی کے لیے بنیاد ہے جو دونوں ممالک کو اندرونی ترقی اور علاقائی تعاون پر توجہ دینے کا موقع دیتی ہے۔ اس جنگ بندی کو دائمی امن میں تبدیل کرنے کے لیے مسلسل کوششوں کی ضرورت ہے، جس میں بات چیت اور تعاون وہ بنیادی اصول ہیں جن پر دونوں ممالک کو کام کرنا ہوگا۔ بلاشبہ بین الاقوامی برادری، خاص طور پر امریکا بات چیت کو آسان بنانے اور جنگ بندی کو برقرار رکھنے میں اہم کردار ادا کرے گی۔\n جنگ بندی بھارت اور پاکستان کے لیے امن کے نتیجے میں ترقی لانے والی تبدیلی کی طاقت کو سامنے لاتی ہے۔ تحقیق بتاتی ہے کہ جنگیں معاشی ترقی کو تباہ کر کے ممالک کو کنگال کر دیتی ہیں۔ عالمی جنگوں اور تنازعات کا خرچہ ہر سال 14.4 ٹریلین ڈالر ہوتا ہے، جو عالمی معیشت کا 11 فیصد ہے۔ جن ممالک میں تنازعات جاری ہوتے ہیں، وہ اپنی معیشت کا 41 فیصد خرچ جنگوں پر کرتے ہیں، جب کہ پرامن ممالک میں یہ صرف 3.9 فیصد ہوتا ہے۔\nبھارت میں 220 ملین سے زائد لوگ اور پاکستان میں لگ بھگ 60 ملین غربت کی لکیر سے نیچے رہتے ہیں یہ متوسط غربت ہے شدید غربت والے کم ہیں (ورلڈ بینک)۔ امن ان ممالک کو فوجی اخراجات کو تعلیم، صحت اور بنیادی ڈھانچے جیسے شعبوں میں لگانے کے لیے راستے کھولتا ہے۔ تاریخی مثالیں اس کی تصدیق کرتی ہیں۔ دوسری عالمی جنگ کے بعد یورپ، جسے مارشل پلان کے ذریعے دوبارہ تعمیر کیا گیا، نے 1950 اور 1960 کی دہائیوں میں بڑی ترقی دیکھی ہے۔ اسی طرح، کولمبیا کا 2016 میں ایف اے آر سی کے ساتھ امن معاہدے نے ترقی کی طرف توجہ دی، غربت کم کی اور استحکام فراہم کیا (جی ایس ڈی ایم)۔\n جنگ بندی کے بعد بھارتی وزیراعظم نریندر مودی نے خطاب کیا، بدترین شکست کے باوجود تقریر میں یہ ظاہر کیا گیا جیسے کچھ بھی نہیں ہوا، بلکہ طرز تکلم، متکبرانہ اور پاکستان کے خلاف جارحیت برقرار رکھنے کی سوچ کا عکاس تھا۔ زمینی حقائق کے مطابق بھارتی وزیراعظم نریندر مودی کو اس حقیقت کا اعتراف کرلینا چاہیے کہ پاکستان سے لڑنا اتنا آسان نہیں جتنا وہ سمجھ بیٹھے تھے، افواج پاکستان، بھارت کے آگے سیسہ پلائی دیوار بن کر کھڑے ہوگئی، اب وقت آگیا ہے کہ وہ اپنا سیاسی منظر نامہ بھی بدلتا ہوئے دیکھیں گے جس میں بھارتی عوام ایک تشدد پسند، نرگسیت کے مارے اور آگ و خون کو کھیل کے طور پر اپنانے والے سیاستدان اور وزیراعظم سے نجات پا رہے ہوں گے اور حقیقی جمہوریت نرم ریت پر دھیرے دھیرے ٹہل رہی ہوگی۔\nیہ محض تصوراتی منظر نہیں ایسا ممکن ہو سکتا ہے،کیونکہ اب عوام امن چین سے جینا چاہتے ہیں، لہٰذا بھارت کو جنگ نہیں امن کی بات کرنی چاہیے اسے اپنے عوام کی حالت زار بارے سوچنا چاہیے کہ وہ بھوکوں مر رہے ہیں اپنے اعضا بیچ رہے ہیں ان کو خط غربت کے نیچے سے اوپر لانے کی کوئی تدبیر کرنی چاہیے۔\n سندھ طاس معاہدے کی معطلی بھارت کی حماقت ہی نہیں، اپنے عوام کو بے وقوف بنانے اور اُنھیں جھانسا دینے کی کارروائی ہے۔ آبی ماہرین کے مطابق بھارت اب تک اِن دریاؤں پر بمشکل دو ڈیم بنا سکا ہے، بگلیہار اور کرشن گنگا ڈیمز۔ بالفرض، اگر بھارت دریاؤں کا پانی روکنے کی کوشش کرتا بھی ہے، تو اُسے اِس مقصد کے حصول کے لیے کئی برس درکار ہوں گے۔ دوم، اگر وہ پانی کی بندش کی کوئی فوری کوشش کرتا ہے، تو بھارت کے تمام مغربی شہر خوف ناک سیلاب کے خطرات سے دوچار ہوجائیں گے اور صورتِ حال سنبھالی نہیں جائے گی کہ اوپر سے مون سون کا موسم بھی قریب ہے۔\nخطے میں بہنے والے تمام دریا ہمالیہ کی انتہائی چوٹی پر واقع جھیلوں سے نکلتے ہیں، جو چین کی طرف واقع ہیں۔ یہ چھے دریا ہمالیہ جھیل سے نکلتے ہیں، جب کہ بھارت کا بنیادی دریا، براہما پترا بھی تبت کی ایک جھیل سے شروع ہوتا ہے۔ بھارت اور چین میں وقتاً فوقتاً ہونے والی کشیدگی کچھ دن بعد تلخی، بلکہ فوجی نقل و حرکت میں تبدیل ہوجاتی ہے۔ تو اگر بھارت کسی معاہدے کی معطلی کے تحت پاکستان کے خلاف آبی رکاوٹ کی کوشش کرتا ہے، تو کل کلاں بالکل ایسا ہی کوئی اقدام اِس کے خلاف بھی ہوسکتا ہے۔\nگویا، یہ دھمکی بھارت کو اس کے تصور سے بھی زیادہ مہنگی پڑ سکتی ہے۔ یہاں یہ بھی یاد رہے کہ حال ہی میں بنگلا دیش کے سربراہ، محمد یونس نے بھارت کی سات جنوبی ریاستوں کا ذکر کیا تھا، جہاں پورٹ نہیں ہے اور انھیں اِس ضمن میں بنگلا دیش کی معاونت کی ضرورت پڑتی ہے۔ اِس بیان پر بھارت بہت سیخ پا ہوا تھا۔\nویسے بھی آج کل بنگلا دیش اور بھارت کے باہمی تعلقات نچلی سطح پر ہیں۔ اِس ضمن میں ایک اہم نکتہ یہ بھی کہ اِس معاہدے سے پانی کی یقینی فراہمی، جو کسی بھی مُلک کی اہم ترین ضرورت ہے، ممکن ہوئی۔ یہ پہلی مرتبہ ہے کہ بھارت نے اِسے یک طرفہ طور پر معطل کر کے اچھے ماحول میں خلل ڈالنے کی کوشش کی، اِسی لیے وزیراعظإ شہباز شریف نے اسے’’ایکٹ آف وار‘‘ کہا اور ایک زرعی مُلک کے لحاظ سے یہ بیان قابلِ فہم بھی ہے۔\nعالمی سطح پر یہ بات ثابت ہوچکی ہے کہ بھارت ایک جارح ریاست ہے لیکن بھارتی وزیراعظم خود کو دنیا کے سامنے مظلوم ثابت کرنے کی ناکام کوشش کررہے ہیں۔\nسچ تو یہ ہے کہ پاکستان میں ایک تسلسل سے دہشت گردی کے واقعات ہوتے رہے ہیں اور اب بھی ہو رہے ہیں، اگر دیکھا جائے، تو دہشت گردی کے خلاف جنگ میں دنیا میں سب سے زیادہ نقصان پاکستان ہی نے اُٹھایا کہ وہ کئی برس سے دہشت گردی کے خلاف جنگ میں فرنٹ لائن ریاست کے طور پر کردار ادا کر رہا ہے اور تقریباً ہر مُلک اِس کردار کا معترف بھی ہے۔ آج دنیا کو جس خطرے کا سب سے زیادہ سامنا ہے، وہ یہی نان اسٹیٹ ایکٹرز ہیں اور انھوں ہی نے مشرقِ وسطیٰ سے لے کر آسٹریلیا تک، پوری دنیا کو آزمائش میں ڈالا ہوا ہے۔\nپاکستان کی ایئر فورس نے بھارت پر جو برتری دکھائی، یہ سب کچھ ایک مضبوط اور مربوط الیکٹرانک وار فیئر ڈاکٹرائن کے تحت ممکن ہوسکا۔ دراصل سائبر وار فورس میں بھی پاکستان نے بہت ترقی کی ہے، اس کے علاؤہ ڈرون یا وہ جہاز جس میں پائلٹ نہیں ہوتا اس میں بھی پاکستان نے بہت ترقی کر لی ہے۔ براہموس، جسے دنیا کے تیز ترین کروز میزائلوں میں شمار کیا جاتا ہے، عام طور پر سپرسانک رفتار سے کم بلندی پر پرواز کرتا ہے تاکہ ریڈار سے بچ سکے اور دشمن کے دفاعی نظام کو چکمہ دے سکے۔\nاس کے بارے میں بھارت میں کہا جاتا ہے کہ ’فائر اینڈ فارگیٹ‘ یعنی ’چلاؤ اور بھول جاؤ‘ لیکن پاکستان نے اسے ایسا ’یادگار سبق‘ سکھایا جس نے اس اصول کو ہی چیلنج کر دیا۔ پاکستانی ماہرین نے ’’Soft Kill Induced GPS Errors‘‘ یعنی جی پی ایس نظام میں خلل ڈال کر ان میزائلوں کو ان کے راستے سے ہٹا دیا۔\nحالیہ جنگ بندی کے اقدامات ایک خوش آیند پیش رفت ہیں، جنھیں صرف عارضی وقفہ سمجھنے کے بجائے ایک مستقل امن کی بنیاد بنانے کی ضرورت ہے۔ اب وقت ہے کہ قیادت اور عوام، دونوں سطحوں پر، اس جنگ بندی کو سنجیدگی سے لیں اور ایک پائیدار امن کی راہ پر قدم بڑھائیں۔ بھارت اور پاکستان کے پاس ایک عظیم موقع ہے کہ وہ دنیا کو یہ دکھائیں کہ دو تاریخی حریف بھی باہمی عزت، سمجھوتے اور تعاون سے نئے باب رقم کر سکتے ہیں۔ عوام کی اکثریت جنگ نہیں، بلکہ امن، خوشحالی اور بھائی چارے کی خواہش رکھتی ہے۔ امید ہے کہ یہ جنگ بندی ایک نئی سوچ اور نیا راستہ لے کر آئے گی، ایک ایسا راستہ جو صرف امن، ترقی اور انسانیت کی طرف جاتا ہو۔",
        "published_date": "Tue, 13 May 25 20:22:30 +0000",
        "source": "Express Urdu"
    },
    {
        "guid": "fb3e69d41708b539d26688396610962e",
        "title": "سعودی عرب اور امریکا کے درمیان 142 ارب ڈالر کے دفاعی معاہدوں پر دستخط",
        "link": "https://www.express.pk/story/2761343/saudi-arabia-and-america-signed-142-billion-defense-deal-2761343/",
        "image_url": "https://img.express.pk/logo/expresslogo.webp",
        "article": "سعودی عرب اور امریکا نے 142 ارب ڈالر کے دفاعی معاہدوں پر دستخط کردیے ہیں، جس کے تحت سعودی عرب کو جدید جنگی آلات اور امریکی دفاعی کمپنیوں کی خدمات حاصل ہوں گی۔\nوائٹ ہاؤس سے جاری اعلامیے کے مطابق امریکی صدر ڈونلڈ ٹرمپ کے دورہ سعودی عرب کے دوران میزبان ملک نے امریکا میں 600 ارب ڈالر سرمایہ کاری کا یقین دلایا ہے، جس میں توانائی، دفاعی صنعت، ٹیکنالوجی، گلوبل انفرا اسٹرکچر اور معدنیات شامل ہیں۔\nاعلامیے میں کہا گیا کہ امریکا اور سعودی عرب نے 142 ارب ڈالر کے دفاعی معاہدوں پر دستخط کیے ہیں، جس کے تحت سعودی عرب کو جدید جنگی آلات اور درجنوں امریکی دفاعی کمپنیوں کی خدمات حاصل ہوں گی۔\nوائٹ ہاؤس نے مزید بتایا کہ معاہدے کے تحت 5 مختلف شعبوں میں سعودی عرب کو دفاعی برآمدات ہوں گی، جس میں فضائیہ کی صلاحیت میں جدت اور خلائی صلاحیت، میزائل ڈیفنس، میری ٹائم اور کوسٹل سیکیورٹی، بارڈر سیکیورٹی اور بری افواج کی جدت اور انفارمیشن ٹیکنالوجی سسٹم میں جدت لانا شامل ہے۔\nاعلامیے میں مزید کہا گیا کہ معاہدے میں سعودی مسلح افواج کی صلاحیت میں اضافہ کرنے کے لیے تربیت اور تعاون کے ساتھ ساتھ سعودی سروسز اکیڈیمیز اور ملٹری میڈیکل سروسز بھی شامل ہیں۔\nوائٹ ہاؤس نے بتایا کہ معاہدہ اس بات کا مظہر ہے کہ سعودی عرب دفاع اور علاقائی سیکیورٹی میں نمایاں سرمایہ کاری کر رہا ہے جو امریکی نظام اور تربیت پر مبنی ہے۔\nبیان میں کہا گیا کہ امریکا اور سعودی عرب کے درمیان دیگر شعبوں میں معاہدے ہوئے ہیں اور اس کا مجموعی حجم 600 ارب ڈالر سے زائد ہوگا اور یہ دونوں ممالک کے درمیان تجارتی معاہدوں کی تاریخ کا سب سے بڑا پیکج ہے۔",
        "published_date": "Tue, 13 May 25 20:10:05 +0000",
        "source": "Express Urdu"
    },
    {
        "guid": "0be1564e56aee4a9279d543a8bd17654",
        "title": "بجٹ کی تیاری کے سلسلے میں آئی ایم ایف سے آن لائن مذاکرات",
        "link": "https://www.express.pk/story/2761342/budget-preparation-online-dialogue-with-imf-going-to-start-2761342/",
        "image_url": "https://img.express.pk/logo/expresslogo.webp",
        "article": "پاکستان اور عالمی مالیاتی ادارہ (آئی ایم ایف)کے درمیان آئندہ مالی سال 26-2025کے بجٹ کی تیاری کے سلسلے میں مذاکرات  آن لائن شروع ہو رہے ہیں۔\nذرائع کے مطابق آئی ایم ایف وفد کا دورہ پاکستان ایک ہفتے کی تاخیر سے شکار ہو گیا ہے تاہم وفد اگلے ہفتے پاکستان کا دورہ کر سکتا ہے اورحکومت آئی ایم ایف کے ساتھ نئے بجٹ کے اہداف کے تعین کے لیے باہمی مشاورت کرے گی۔\nذرائع نے بتایا کہ آن لائن تکنیکی مذاکرات کے دوران ڈیٹا شیئر کیا جائے گا جبکہ بعد میں پالیسی سطح کے مذاکرات میں بجٹ اہداف کو حتمی شکل دی جائے گی۔\nذرائع کا کہنا تھا کہ حکومت ایکسٹینڈڈ فنڈ فیسیلٹی (ای ایف ایف) پروگرام کے تحت اقتصادی اصلاحات جاری رکھنے کے عزم پر قائم ہے۔",
        "published_date": "Tue, 13 May 25 19:41:26 +0000",
        "source": "Express Urdu"
    },
    {
        "guid": "2863a23a159a2c3e80fcd491321b6e43",
        "title": "بے نظیر انکم سپورٹ کی رقم میں کٹوتی کے الزام کی تحقیقات، کمیٹی قائم",
        "link": "https://www.express.pk/story/2761341/bisp-committee-created-2761341/",
        "image_url": "https://img.express.pk/logo/expresslogo.webp",
        "article": "نیو کراچی میں بے نظیر انکم سپورٹ پروگرام کے تحت دی جانے والی رقم میں کٹوتی کے الزام کی تحقیقات کے لیے دو رکنی کمیٹی قائم کر دی گئی ۔\nنیو کراچی میں گورنمنٹ گرلز سیکنڈری اسکول اپوا سیکٹر فائیو ای میں بے نظیر انکم سپورٹ پروگرام کے تحت رقم کی تقسیم میں مبینہ کٹوتی کے الزام اور خواتین کے احتجاج کے بعد 2 رکنی کمیٹی تشکیل دیدی گئی جس میں ڈپٹی ڈائریکٹر بی ایم سینٹرل زونل آفس سید ذوالفقار حیدر شاہ اور ڈپٹی ڈائریکٹر ڈسٹرکٹ کیماڑی سینٹرل زونل آفس مجیب ملانو شامل ہیں۔\nکمیٹی اپنی تحقیقات میں بے نظیر انکم سپورٹ پروگرام کے تحت مستحق خواتین کو دی جانے والی رقم کی کٹوتی کے حوالے سے وہاں پر تعینات عملے سے معلومات حاصل کر کے 3 روز میں اپنی رپورٹ مرتب کر کے اعلیٰ حکام کو ارسال کرینگے۔",
        "published_date": "Tue, 13 May 25 19:22:28 +0000",
        "source": "Express Urdu"
    },
    {
        "guid": "df1744cd2a6033aa50865a0096922342",
        "title": "محمد شامی بھی بھارتی میڈیا کی جھوٹی خبروں پر پھٹ پڑے",
        "link": "https://www.express.pk/story/2761340/shami-fake-news-2761340/",
        "image_url": "https://img.express.pk/logo/expresslogo.webp",
        "article": "بھارتی فاسٹ بولر محمد شامی نے بھی بھارتی میڈیا کو جھوٹی خبریں پھیلانے پر آڑے ہاتھوں لے لیا۔\nمحمد شامی نے بھارتی نیوز ویب سائٹ کی جانب سے شائع کی جانے والی جھوٹی خبر کا اسکرین شاٹ سوشل میڈیا پر شیئر کیا جس میں روہت شرما اور ویرات کوہلی کے بعد محمد شامی کی ٹیسٹ کرکٹ سے ریٹائرمنٹ کی خبر دی گئی تھی۔\nمحمد شامی نے سماجی رابطے کے پلیٹ فارم پر ایک پوسٹ میں بھارتی صحافی پر طنز کستے ہوئے لکھا کہ اپنی نوکری کے دن بھی گن لوکتنے دن رہ گئے، ہمارا بعد میں دیکھ لینا۔\n\nفاسٹ بولر کا کہنا تھا کہ آپ جیسے لوگوں نے ہمارے مستقبل کا ستیاناس کیا ہوا ہے،کبھی تو اچھا بول لیا کریں۔معذرت کے ساتھ، یہ آج کی سب سے خراب اسٹوری ہے۔",
        "published_date": "Tue, 13 May 25 19:03:14 +0000",
        "source": "Express Urdu"
    },
    {
        "guid": "2c6e1e91979898fb984bda472947f3b1",
        "title": "شاید ہم پاکستان اور بھارت کو اتنا قریب لاسکیں کہ وہ ساتھ بیٹھ کر کھانا کھائیں؛ ٹرمپ",
        "link": "https://www.express.pk/story/2761339/us-donald-trump-pakistan-india-ceasefire-2761339/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے کہا ہے کہ شاید ہم پاکستان اوربھارت کو تھوڑا اور قریب لاسکیں جس کے باعث وہ باہر جائیں اورایک ساتھ کھانا کھائیں۔\nعالمی خبر رساں ادارے کے مطابق امریکی صدر نے کہا کہ کیا یہ اچھا نہیں ہوگا؟ دونوں ممالک باہر کہیں ملیں اور بیٹھ کر کھانا کھائیں، مسائل حل کریں۔\nامریکی صدر نے مزید کہا کہ وزیر خارجہ مارکوروبیونے پاک بھارت کشیدگی کم کرنے میں اہم کردارادا کیا ہے۔ پاکستان اوربھارت کے درمیان لڑائی میں لاکھوں افراد مارے جا سکتے تھے۔\nڈونلڈ ٹرمپ نے مزید کہا کہ میں نے پاکستان اوربھارت سے کہا کہ آؤ تجارت کریں۔ جنگ کسی مسئلے کا حل نہیں بلکہ خود ایک مسئلہ ہے۔ \nامریکی صدرٹرمپ نے سعودی عرب میں ترقیاتی کاموں کی تعریف کرتے ہوئے کہا کہ ریاض دنیا کا دارالحکومت بنتا جا رہا ہے۔\nصدر ڈونلڈ ٹرمپ نے کہا کہ امریکا اورسعودی عرب کے درمیان تعلقات پہلے سے کہیں زیادہ مضبوط ہیں۔\nسعودی ولی عہد کی تعریف کرتے ہوئے صدرٹرمپ کا کہنا تھا کہ محمد بن سلمان ایک غیر معمولی انسان ہیں، ان جیسا کوئی نہیں ہے۔\nصدرٹرمپ نے کہا کہ سعودی عرب آنا میرے لیے ایک اعزاز کی بات ہے۔\nامریکی صدر ٹرمپ نے باضابطہ طور پر سعودی عرب کے ساتھ اسٹریٹجک اور اقتصادی شراکت داری کے لیے 142 ارب ڈالرز کے معاہدوں پر دستخط کر دیئے۔\nان معاہدوں میں جی ای گیس ٹربائنز کی برآمدات، توانائی کے شعبے سمیت میں بوئنگ طیاروں کی خریداری شامل ہے۔",
        "published_date": "Tue, 13 May 25 18:57:10 +0000",
        "source": "Express Urdu"
    },
    {
        "guid": "2c74c3167097968f16363ddf55fd196f",
        "title": "حکومت سندھ کا 15 مئی کو یوم تشکر اور یوم فتح منانے کا اعلان",
        "link": "https://www.express.pk/story/2761338/sindh-govt-announce-to-celebrate-day-of-tashakur-and-day-of-victory-on-15-may-2761338/",
        "image_url": "https://img.express.pk/logo/expresslogo.webp",
        "article": "حکومت سندھ اور پاکستان پیپلز پارٹی (پی پی پی) نے 15 مئی کو ’’یوم تشکر و یوم فتح‘‘ منانے کا اعلان کردیا۔ \nسندھ کے سینئر وزیر اور صوبائی وزیر اطلاعات، ٹرانسپورٹ اور ماس ٹرانزٹ شرجیل انعام میمن نے کہا کہ 15 مئی کو ’’یوم تشکر‘‘ اور ’’یوم فتح‘‘ منا کر پوری دنیا کو یہ پیغام دیا جائے گا کہ پاکستان ایک پرامن ملک ہے لیکن اپنی سرحدوں، خودمختاری اور قومی وقار کے تحفظ کے لیے ہر لمحہ تیار بھی ہے۔\nانہوں نے کہا کہ اس دن کی مناسبت سے سندھ بھر میں تقریبات کا انعقاد کیا جائے گا، جن میں شہدا کے ایصال ثواب کے لیے قرآن خوانی، افواج پاکستان کے جوانوں کے اعزاز میں ریلیاں اور عوامی اجتماعات شامل ہوں گے۔\nشرجیل میمن نے کہا کہ اس موقع پر دہشت گرد بھارت کی جارحیت کے خلاف پاکستان کی مسلح افواج کی جرات مندانہ مزاحمت، مؤثر حکمت عملی اور شان دار کامیابی کو بھرپور انداز میں خراج تحسین پیش کیا جائے گا۔",
        "published_date": "Tue, 13 May 25 18:48:49 +0000",
        "source": "Express Urdu"
    },
    {
        "guid": "9680cc1f794b5ca2b5258c53b528e714",
        "title": "راولپنڈی، ڈولفن پولیس کے اہلکار شہری سے 2 موبائل اور نقدی چھین کر فرار",
        "link": "https://www.express.pk/story/2761337/rawalpindi-dolphin-force-police-coops-2761337/",
        "image_url": "https://img.express.pk/logo/expresslogo.webp",
        "article": "راولپنڈی میں تعینات عوام کے محافظ شہری سے نقدی اور موبائل فون چھین کر لے گئے۔\nایکسپریس نیوز کے مطابق راولپنڈی کے تھانہ چکلالہ کے علاقے میں ڈولفن فورس کے اہلکار شہری سے  نقدی اور موبائل فون لے اڑے۔\nمتاثرہ شہری رانا عبد الوحید نے تھانہ چکلالہ پولیس میں اپنے ساتھ پیش آئی واردات کے حوالے سے درخواست دی جس میں اُس نے مؤقف اختیار کیا کہ ’میں رحیم آباد پل کے قریب سے گھر جارہا تھا کہ ڈولفن فورس کے ہیوی بائیک پر سوار دو اہلکاروں نے روکا‘۔\nشہری کے مطابق ڈولفن پولیس کے اہلکاروں نے تلاشی لینے کے دوران  2 بٹنوں والے فون اور جیب  سے بٹوہ  جس میں نقدی و کارڈ، چابی وغیرہ تھے نکال لیے اور پھر دونوں پولیس اہلکار ایئرپورٹ کی جانب چلے گئے۔\nمتاثرہ شہری کے بقول میں نے پولیس اہلکاروں کو آوازیں دیں مگر وہ نہ رکے اور موٹرسائیکل پر بیٹھ کر فرار ہوگئے۔\nشہری کے مطابق تھانے میں درخواست دی ہے لیکن ٹیگ نمبر نہیں دیاگیا۔ دوسری جانب پولیس نے شہری کی جانب سے شکایات موصول ہونے کی تصدیق کرتے ہوئے کہا ہے کہ واقعے کی تفتیش جاری ہے۔",
        "published_date": "Tue, 13 May 25 18:41:44 +0000",
        "source": "Express Urdu"
    },
    {
        "guid": "e3a1f953fc1c5e1f45685e7c491198a9",
        "title": "اسلام آباد میں تعینات بھارتی ہائی کمیشن کاعہدیدار ناپسندیدہ قرار، پاکستان چھوڑنے کا حکم",
        "link": "https://www.express.pk/story/2761336/indian-high-commission-employee-unwanted-personalty-2761336/",
        "image_url": "https://img.express.pk/logo/expresslogo.webp",
        "article": "پاکستان نے بھارت کی جانب سے جنگ کے میدان میں شکست کے بعد سفارتی سطح پر اپنائے جانے والے ہتھکنڈوں کا بھی منہ توڑ جواب دیتے ہوئے اسلام آباد میں تعینات بھارتی ہائی کمیشن کے اہلکار کو ناپسندیدہ شخصیت قرار دے کر ملک چھوڑنے کی ہدایت کردی۔\nدفترخارجہ کے ترجمان شفقت علی خان کی جانب سے جاری بیان کے مطابق اسلام آباد میں بھارتی ہائی کمیشن کے ایک اہلکار کو ناپسندیدہ شخصیت قرار دے دیا گیا ہے۔\nانہوں نے کہا کہ حکومت پاکستان نے اسلام آباد میں تعینات بھارتی ہائی کمیشن کے ایک اہلکار کو اُس کی سرگرمیوں کی بنیاد پر \"ناپسندیدہ شخصیت\"  قرار دے دیا ہے کیونکہ بھارتی اہلکار کی حرکات سفارتی استحقاق اور حیثیت سے مطابقت نہیں رکھتی ہیں۔\nبھارتی ہائی کمیشن کے اہلکار کو ہدایت کی گئی ہے کہ وہ 24 گھنٹوں کے اندر پاکستان چھوڑ دے اور اس فیصلے سے بھارتی ناظم الامور کو وزارت خارجہ طلب کر کے باضابطہ احتجاجی مراسلے کے ذریعے آگاہ کیا گیا۔\nاسلام آباد میں تعینات بھارتی سفارت کار شنکر ریڈی چنتالا جاسوسی میں ملوث پایا گیا تھا، اسی لیے پاکستان نے انہیں \"ناپسندیدہ شخصیت\"  قرار دے دیا۔\nبھارتی ہائی کمیشن کو ہدایت کی گئی ہے کہ وہ اس بات کو یقینی بنائے کہ شنکر ریڈی چنتالا اور ان کے اہلِ خانہ 24 گھنٹوں کے اندر پاکستان سے چلے جائیں۔",
        "published_date": "Tue, 13 May 25 18:27:39 +0000",
        "source": "Express Urdu"
    },
    {
        "guid": "274baebd3359b39048b13562443651c1",
        "title": "کائنات کب ختم ہوگی؟ سائنس دانوں کا ہوشربا انکشاف",
        "link": "https://www.express.pk/story/2761335/universe-ending-scientists-reveals-2761335/",
        "image_url": "https://img.express.pk/logo/expresslogo.webp",
        "article": "ایک نئی تحقیق میں سائنس دانوں نے خبردار کیا ہے کہ یہ کائنات ہماری سوچ سے زیادہ تیزی کے ساتھ اپنے انجام کو پہنچ رہی ہے۔\nسائنس دانوں کی جانب سے کیے گئے اس ہوشربا انکشاف کے باوجود ان کا خیال ہے کہ دنیا کے اختتام میں ابھی کافی وقت (10^78 برس یعنی ایک کے ساتھ 78 صفر) ہے۔ اس سے قبل سائنس دانوں کا خیال تھا کہ کائنات کے پاس 10^1100 برس رہ گئے ہیں۔\nیہ وقت سفید ڈوارف ستاروں کے مکمل طور پر ختم ہونے کے لیے کافی ہے۔ یہ ستارے کائنات میں سب سے زیادہ مدت تک وجود رکھنے والے اِجرام ہوتے ہیں۔\n2023 کے ایک مقالے کے فالو اپ پر کی گئی نئی تحقیق میں بتایا گیا کہ صرف بلیک ہولز ہی نہیں بلکہ دیگر اِجرام بھی ہاکنگ ریڈی ایشن جیسے ایک عمل کے ذریعے بخارات بن سکتے ہیں۔\nنئے مقالے میں محققین نے یہ سمجھنے کی کوشش کی ہے کہ اس عمل کو مکمل ہونے میں کتنا عرصہ لگ سکتا ہے۔\nبلیک ہول ماہر اور نئی تحقیق کے سربراہ مصنف ہینو فیلکے کا کہنا تھا کہ کائنات کا حتمی اختتام توقع سے زیادہ جلدی ہوگا لیکن خوش قسمتی سے ایسا ہونے میں بھی کافی وقت لگے گا۔",
        "published_date": "Tue, 13 May 25 18:26:43 +0000",
        "source": "Express Urdu"
    },
    {
        "guid": "9e0707d19a6fe21c93c07a4f99f2894f",
        "title": "پی پی پی کا خیبرپختونخوا میں 16 ہزار ملازمین کی برطرفی، کرپشن کے خلاف احتجاج کا اعلان",
        "link": "https://www.express.pk/story/2761332/ppp-announce-protest-against-dismissal-of-16-thousand-workers-and-corruption-in-kp-2761332/",
        "image_url": "https://img.express.pk/logo/expresslogo.webp",
        "article": "پاکستان پیپلزپارٹی (پی پی پی) نے خیبرپختونخوا میں 16 ہزار سرکاری ملازمین کی برطرفی، سرکاری اداروں میں کرپشن اور امن و امان کی خراب صورت حال کے خلاف 26 مئی کو صوبائی اسمبلی کے سامنے احتجاج کا اعلان کردیا۔\nپاکستان پیپلزپارٹی خیبرپختونخوا کے صدر محمد علی شاہ باچا کی سربراہی میں وفد نے پاکستان پیپلزپارٹی کے چیئرمین بلاول بھٹو زرداری سے ملاقات کی اور انہیں پشاور میں ہونے والی یکجہتی پاکستان ریلی کے انعقاد سے آگاہ کیا۔\nپی پی پی کی صوبائی قیادت نے چیئرمین بلاول بھٹو زرداری کو 26 مئی کو ہونے والی ریلی کے اغراض و مقاصد سے بھی آگاہ کیا۔\nبلاول بھٹو زرداری کو صوبائی عہدیداروں نے بتایا کہ پشاور میں کرپشن، لاقانونیت اور بڑھتی ہوئی انتہاپسندی کے خلاف 26 مئی کو صوبائی اسمبلی کے سامنے ریلی نکالی جائے گی۔\nانہوں نے کہا کہ خیبرپختونخوا میں نوکریوں سے برخاست کیے جانے والے 16 ہزار ملازمین سے اظہار یک جہتی کے لیے پشاور میں 26 مئی کو ریلی ہوگی۔",
        "published_date": "Tue, 13 May 25 17:48:53 +0000",
        "source": "Express Urdu"
    },
    {
        "guid": "0697464aecb782a9d985fbc53e6662ce",
        "title": "گھریلو اشیا میں موجود کیمیکل قلبی صحت کیلئے مہلک قرار",
        "link": "https://www.express.pk/story/2761331/plastic-chemicals-heart-disease-2761331/",
        "image_url": "https://img.express.pk/logo/expresslogo.webp",
        "article": "ایک نئی تحقیق میں بتایا گیا ہے کہ روز مرہ زندگی میں زیر استعمال پلاسٹک کی اشیا میں استعمال ہونے والے کیمیکل ہر برس قلبی بیماری سے ہونے والی لاکھوں اموات کا سبب ہوسکتے ہیں۔\nسائنس دان کافی عرصے سے فتھیلیٹس نامی پلاسٹک کیمیکلز کی اس قسم سے جڑے صحت کے مسائل کے حوالے سے خبردار کر رہے ہیں۔ یہ کیمیکلز عموماً کوسمیٹکس، ڈیٹرجنٹ، محلول، پلاسٹک پائپ اور کیڑے بھگانے والی ادویات میں پائے جاتے ہیں۔\nماضی کے مطالعوں میں ان کیمیکلز کا تعلق مٹاپے، ذیا بیطس، ہارمونز و بانجھ پن کے مسائل اور کینسر کے خطرات میں اضافے سے بتایا گیا تھا۔\nاب ایک نئی تحقیق میں پلاسٹک کیمیکلز کا 2018 میں عالمی سطح پر ہونے والی 3 لاکھ 56 ہزار سے زائد اموات سے جوڑا گیا ہے۔\nنیو یارک یونیورسٹی سے تعلق رکھنے والے محققین نے ڈائی-2-ایتھائل ہیکسائل فتھلیٹ یا DEHP (جو کہ کھانے کے برتن، طبی آلات اور دیگر پلاسٹک اشیاء کو نرم اور لچکدار بنانے کے لیے استعمال ہوتے ہیں) کا مطالعہ کیا جس میں معلوم ہوا کہ طویل عرصے تک ان کیمیکلز کا سامنا دل کی رگوں میں سوزش کا سبب بن سکتی ہے اور وقت کے ساتھ اس سے دل کے دورے یا فالج کے خطرات بڑھ سکتے ہیں۔",
        "published_date": "Tue, 13 May 25 17:41:32 +0000",
        "source": "Express Urdu"
    },
    {
        "guid": "6047d5c8eb608cd78da3349ee8528566",
        "title": "حکومت ریاستی سطح پر مقبوضہ کشمیر کی آزادی کیلئے باضابطہ کوشش کرے، سپریم کورٹ بار",
        "link": "https://www.express.pk/story/2761330/govt-take-steps-for-to-solve-kashmir-dispute-2761330/",
        "image_url": "https://img.express.pk/logo/expresslogo.webp",
        "article": "سپریم کورٹ بار ایسوسی ایشن کے وفد نے گورنر بلوچستان جعفرخان مندوخیل سے ملاقات کے دوران حکومت پر زور دیا کہ ریاستی سطح پر مقبوضہ کشمیر کی آزادی کے لیے کوششں کریں اور بات چیت کا آغاز کریں۔\nسپریم کورٹ بار ایسوسی ایشن سے جاری اعلامیے کے مطابق گورنر بلوچستان جعفرخان مندوخیل سے صدر سپریم کورٹ بار ایسو سی ایشن رؤف عطا کی سربراہی میں وفد نے ملاقات کی۔\nاعلامیے میں بتایا گیا کہ ملاقات میں مشرقی سرحدوں سمیت دیگر امور پر بات ہوئی، فریقین نے آپریشن بنیان مرصوص کے دوران مسلح افواج کی جرات اور بہادری کو سراہا اور کہا کہ پاک افواج کا ردعمل ایسا تھا کہ مخالف کوئی توڑ نہ نکال سکا۔\nملاقات کے دوران کہا گیا کہ پاک سر زمین کی سالمیت کی کسی خلاف ورزی کو برادشت نہیں کیا جائے گا، آئندہ کسی بھی جارحیت کی کوشش کا مکمل طاقت سے جواب دیا جائے گا۔\nصدر سپریم کورٹ بار نے کہا کہ پاک-بھارت کشیدگی کے دوران قومی اتحاد کے لیے سیاسی جماعتوں، وفاقی اور صوبائی حکومتوں کا کردار قابل تحسین ہے، 10 مئی کو ہر سال مسلح افواج کی کامیابی کے طور پر منانے کے حکومتی فیصلے کو سراہتے ہیں اور توقع ہے جنگ بندی تسلسل سے قائم رہے گی۔\nاعلامیے کے مطابق ملاقات میں سندھ طاس معاہدے کی بحالی اور مقبوضہ کشمیر پر کشمیری عوام کی امنگوں کے مطابق با معنی مذکرات کی ضرورت پر زور دیا گیا۔\nحکومت پر زور دیتے ہوئے کہا گیا کہ ریاستی سطح پر حکومت پاکستان مقبوضہ کشمیر کی آزادی کے لیے باضابطہ کوشش اور بات چیت کا آ غاز کرے۔",
        "published_date": "Tue, 13 May 25 17:35:54 +0000",
        "source": "Express Urdu"
    },
    {
        "guid": "78498be51215c4d216d708d2b4c3f0d4",
        "title": "ترکیہ کے ساتھ ملکر دہشت گردی کی تمام شکلوں کو جڑ سے اکھاڑ پھینکنے کیلیے پُرعزم ہیں، وزیراعظم",
        "link": "https://www.express.pk/story/2761328/pm-shahbaz-tweet-to-erdogan-2761328/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے کہا ہے کہ ترکیہ کے ساتھ ملکر دہشت گردی کی تمام شکلوں کو جڑ سے اکھاڑ کر پھینکیں گے۔\nوزیراعظم شہباز شریف نے کرد ورکرز پارٹی (پی کے کے) تحلیل کر کے ترکیہ کے ساتھ چلنے کے اعلان کو خوش آئند قرار دیا۔\nوزیراعظم نے کہا کہ پی کے کے کی تحلیل ترکیہ کو دہشت گردی سے پاک کرے گی اور یہ مستقل امن کی جانب اہم قدم ہے، جس کا پاکستان خیر مقدم کرتا ہے۔\nسماجی رابطے کی سائٹ پر اپنے پیغام میں شہباز شریف نے لکھا کہ \"یہ تاریخی پیشرفت ترکی کی قیادت، میرے عزیز بھائی صدر رجب طیب اردوان اور ترکی قوم کے عزم کی عکاسی کرتی ہے، جو مفاہمت، اتحاد اور استحکام کی طرف اپنے سفر کو جاری رکھے ہوئے ہیں۔\"\nانہوں نے مزید کہا کہ پاکستان اور ترکی دہشت گردی کی ہر شکل کے خاتمے کے لیے پرعزم ہیں۔\nقبل ازیں وزارت خارجہ کے ترجمان شفقت علی خان نے بھی اس پیشرفت پر ردعمل دیتے ہوئے کہا: \"پاکستان پی کے کے کے تحلیل ہونے کے اعلان کا خیرمقدم کرتا ہے۔\"",
        "published_date": "Tue, 13 May 25 17:29:08 +0000",
        "source": "Express Urdu"
    },
    {
        "guid": "9854dde66060960c6a41d8fd49eb8a96",
        "title": "اعلیٰ تعلیمی اداروں میں داخلہ منشیات ٹیسٹ سے مشروط، بل قومی اسمبلی میں پیش",
        "link": "https://www.express.pk/story/2761326/bill-to-make-admission-to-higher-education-institutions-subject-to-drug-testing-presented-in-national-assembly-2761326/",
        "image_url": "https://img.express.pk/logo/expresslogo.webp",
        "article": "تعلیمی اداروں میں منشیات کے استعمال کی روک تھام کیلئے قومی اسمبلی میں انسداد منشیات (ترمیمی) بل 2020 پیش کردیا گیا جس کے تحت اعلیٰ تعلیمی اداروں میں داخلہ منشیات ٹیسٹ سے مشروط ہوگا۔\nایکسپریس نیوز کے مطابق بل رکن قومی اسمبلی ’’سہر کامران‘‘ کی جانب سے پیش کیا گیا۔  بل کے تحت طلبہ میں منشیات کے استعمال کو جرم قرار دینے کی تجویز دی گئی ہے، منشیات کے استعمال پر طلبہ کے خلاف تعلیمی و قانونی کارروائی کی جاسکے گی، اسکول، کالج اور یونیورسٹی میں منشیات سے متعلق آگاہی مہم چلائی جائے گی۔\nبل کے تحت تعلیمی اداروں کی انتظامیہ پر مشتبہ طلبہ کے والدین کو اطلاع دینا لازم ہوگا، مشتبہ طلبہ کا طبی معائنہ اور منشیات ٹیسٹ کیا جاسکے گا، والدین کی رضامندی سے طلبہ کا منشیات کا طبی ٹیسٹ کیا جاسکے گا۔\nمنشیات کے خلاف شعور اجاگر کرنے کے لیے نصاب میں تبدیلی کی تجویز دی گئی ہے۔ طلبہ کو منشیات کے نقصانات سے آگاہ کرنے کے لیے خصوصی تربیت دی جائے گی۔ بل کا مقصد طلبہ کو نشے کی لت سے بچا کر بہتر مستقبل دینا ہے۔ مجوزہ قانون کے تحت منشیات فروشوں کے خلاف سخت کارروائی ہوگی۔\nبل کی شقوں کے مطابق منشیات سے متاثرہ طلبہ کی کونسلنگ اور بحالی کا بھی انتظام کیا جائے گا، بل میں منشیات کے خلاف طلبہ، والدین اور اساتذہ کی مشترکہ ذمہ داری پر زور دیا گیا ہے۔\nدریں اثنا اسلام آباد کے بزرگ شہریوں سے متعلق قانون میں ترمیم قومی اسمبلی میں پیش کردی گئی۔ 60 سال سے زائد عمر رسیدہ شہریوں کو سفری کرایوں میں 25 فیصد رعایت دی جائے، عمر رسیدہ شہریوں کو سرکاری و نجی طبی اداروں میں مفت طبی خدمات فراہم کی جائیں گی۔",
        "published_date": "Tue, 13 May 25 17:03:40 +0000",
        "source": "Express Urdu"
    },
    {
        "guid": "de805ad63e9927146604f7deebf98c04",
        "title": "پہلگام سے متعلق ترجمان بھارتی وزارت خارجہ کے اعتراف نے عالمی قوانین کی خلاف ورزی ثابت کردی",
        "link": "https://www.express.pk/story/2761325/indian-foreign-office-spokes-person-pahalgam-inquiry-is-underway-2761325/",
        "image_url": "https://img.express.pk/logo/expresslogo.webp",
        "article": "بھارت نے پہلگام واقعے کی تحقیقات مکمل ہوئے بغیر ہی پاکستان پر حملہ کر کے عالمی قوانین کی خلاف ورزی کی ہے۔\nاس بات کا شرمناک اعتراف آج اُس وقت ہوا جب بھارتی وزارت خارجہ کے ترجمان رندھیر جیسوال پریس کانفرنس کررہے تھے۔\nرندھیر جیسوال سے صحافی نے پہلگام واقعے کی تحقیقات سے متعلق سوال کیا جس پر اُن کا جواب تھا کہ 22 اپریل کو پہلگام میں ہونے والے واقعے کی تحقیقات ابھی جاری ہیں۔\nبھارتی وزارت خارجہ کے ترجمان کے اعتراف اور تحقیقات مکمل ہوئے بغیر ہی بوکھلاہٹ کا شکار مودی حکومت نے اپنے ناپاک عزائم حاصل کرنے کیلیے پاکستانی فضائی حدود کی خلاف ورزی کی اور پہلے مرحلے میں 6 مقامات پر چوبیس واقعے کیے جس میں چار مساجد اور بچوں، خواتین سمیت 26 بے گناہ افراد شہید ہوئے تھے۔\nبھارت نے پہلگام کی تحقیقات مکمل ہوئے بغیر پاکستان پر الزام عائد کر کے جنگی جنون دکھایا جو عالمی قوانین کی خلاف ورزی ہے۔ \nپاک فوج کے ترجمان کی جانب سے آج منگل کو جاری بیان میں بتایا گیا ہے کہ آپریشن کے دوران معصوم  بچوں، بزرگوں اور خواتین سمیت 40 بے گناہ شہری شہید جبکہ 11 جوانوں نے بھی مادر وطن کا دفاع کرتے ہوئے جام شہادت نوش کیا۔",
        "published_date": "Tue, 13 May 25 16:46:14 +0000",
        "source": "Express Urdu"
    },
    {
        "guid": "f077a09b4a8665f4c0cfa0fd2a7583a4",
        "title": "کراچی ایئرپورٹ پر پروازوں کا عمل بتدریج معمول پر آرہا ہے، ترجمان پی اے اے",
        "link": "https://www.express.pk/story/2761324/karachi-airport-flight-schedule-2761324/",
        "image_url": "https://img.express.pk/logo/expresslogo.webp",
        "article": "پاکستان ائیرپورٹس اتھارٹی(پی اے اے) کے ترجمان نے کہا ہے کہ کراچی ائیرپورٹ پر پروازوں کا عمل بتدریج معمول پر آ رہا ہے۔\nترجمان پی اے اے نے کہا کہ 11اور 12 مئی کو کراچی ائیرپورٹ سے بین الاقوامی اور اندرون ملک کی متعدد پروازیں آپریٹ کی گئیں، دو روزکے دوران 18 بین الاقوامی پروازوں کی آمد کو شیڈول کیا گیا۔\nانہوں نے کہا کہ دو روزکے دوران 10 پروازں کی روانگی ہوئی جبکہ 8 پروازیں منسوخی کا شکار ہوئیں۔\nترجمان نے مزید بتایا کہ بین الاقوامی روانگی کے لیے 16پروازیں شیڈول کی گئیں، اس دوران 7پروازیں چلائی گئیں جبکہ 9پروازیں منسوخ ہوئیں۔\nان کا کہنا تھا کہ ڈومسیٹک آپریشن کے دوران کراچی سےاسلام آباد، لاہور، ملتان اور گوادر کے لیے کل 8پروازیں چلائی گئیں۔",
        "published_date": "Tue, 13 May 25 16:17:20 +0000",
        "source": "Express Urdu"
    },
    {
        "guid": "1ca9ad722ac3f3d1f47b19e1cf5e9ffe",
        "title": "مودی کا S-400 کیساتھ فوٹو سیشن؛ دفاعی نظام کو تباہ کرنے کے پاکستانی دعوے کی تصدیق ؟",
        "link": "https://www.express.pk/story/2761323/narinder-modi-s400-paf-2761323/",
        "image_url": "https://img.express.pk/logo/expresslogo.webp",
        "article": "بھارتی وزیر اعظم نریندر مودی نے آدَم پُور ایئر بیس کا دورہ کرتے ہوئے S-400 میزائل لانچر کے سامنے تصاویر کھنچوائیں تاکہ یہ تاثر دیا جائے گا کہ پاکستان کا بھارتی فضائی دفاعی نظام کو تباہ کرنے کا دعویٰ غلط ثابت ہوجائے تاہم چور کو پڑ گئے مور۔\nبھارتی میڈیا نے مودی کی فضائی اڈے پر بنوائی گئی اس تصویر کو پاکستان کے \"آپریشن بُنیان مرصوص\" کے دوران S-400 سسٹمز کی تباہی کے دعوے کا جواب قرار دیا۔\nتاہم ماہرین کا کہنا ہے کہ یہ فوٹو سیشن شاید پاکستان کے اس دعوے کو مزید تقویت دے گیا کیونکہ تصویر میں ایک اہم چیز کی غیر موجودگی کئی سوالات کو جنم دے رہی ہے۔\nاگر مودی جی ایئربیس میں اپنی تصاویر ایس-400 کنٹرول سینٹرز اور ریڈراز کے ساتھ بنواتے تو شاید بات بن سکتی تھی لیکن انھوں نے لانچرز کے ساتھ تصویر بنوائی جو اس بات کی دلیل نہیں کہ دفاعی نظام مکمل طور پر سلامت ہے۔\nاس حوالے سے امریکا میں مقیم جنوبی ایشیائی امور کے ماہر کرسٹوفر کلاری نے سوشل میڈیا پلیٹ فارم \"ایکس\" (سابقہ ٹوئٹر) پر لکھا کہ اگرچہ ابھی تک پاکستان کے دعوے کے حق میں ٹھوس شواہد موجود نہیں، لیکن کسی بھی حملے میں لانچر کے بجائے کمانڈ اینڈ کنٹرول سنٹر یا ریڈار کو نشانہ بنانا زیادہ مؤثر ہدف ہوتا ہے۔\nI don't think there's any real evidence of Pakistani success against the S-400 but on the other hand presumably Pakistan is at least as likely if not more likely to target the command center or the radar than they are the launcher. Perhaps those systems are in other photos. https://t.co/1yrBmjcQLY\nکرسٹوفر کلاری نے یوکرین جنگ میں تباہ شدہ روسی S-400 کنٹرول سینٹرز اور ریڈارز کی تصاویر بھی شیئر کیں تاکہ یہ واضح کیا جا سکے کہ لانچر کی موجودگی مکمل نظام کی سالمیت کو ثابت نہیں کرتی۔\nخیال رہے کہ S-400 روس کا تیار کردہ ایک جدید طویل فاصلے تک مار کرنے والا فضائی دفاعی نظام ہے، جو طیاروں، کروز میزائلز اور بیلسٹک میزائلز کو تباہ کرنے کی صلاحیت رکھتا ہے۔\nہر سسٹم میں دو بیٹریاں ہوتی ہیں، جن میں کمانڈ یونٹ، دو قسم کے ریڈار اور چار میزائل لانچرز شامل ہوتے ہیں۔\nFor people with more time than I have today, here is a 2023 photo of a reported S-400 command and control center destroyed in the Ukraine war and here is a photo of two different styles of radar vehicles previously associated with the S-400. pic.twitter.com/XLUk9lXpwv\nپاک فضائیہ نے ہفتے کے روز ایک بیان میں کہا کہ JF-17 بلاک III طیارے سے داغے گئے سی ایم-400 اے کے جی میزائلوں کے ذریعے آدَم پُور میں موجود بھارتی S-400 بیٹری کو کامیابی سے تباہ کیا گیا۔",
        "published_date": "Tue, 13 May 25 15:55:06 +0000",
        "source": "Express Urdu"
    },
    {
        "guid": "0f8a9efa9f6a0926678d8d6237e5c06a",
        "title": "بھارت کا پاکستان مخالف نیا ہتھکنڈا، پاکستانی ہائی کمیشن کے اہلکار پر بے بنیاد الزام عائد کردیا",
        "link": "https://www.express.pk/story/2761322/india-allegation-pakistan-high-commission-employee-2761322/",
        "image_url": "https://img.express.pk/logo/expresslogo.webp",
        "article": "جنگی جارحیت میں ذلت آمیز شکست اور عالمی سطح پر تنہائی کا شکار بھارت نے پاکستان کے خلاف نئے ہتھکنڈے شروع کردیے ہیں۔\nتفصیلات کے مطابق بھارت نے نئی دہلی ہائی کمیشن میں تعینات ایک پاکستانی افسر پر غیر ضروی سرگرمیوں کا الزام عائد کرتے ہوئے اُنہیں ناپسندیدہ شخص قرار دے دیا۔\nبھارت نے مذکورہ پاکستانی کو چوبیس گھنٹوں کے اندر اپنا ملک چھوڑنے کی بھی ہدایت کی۔ \nپاکستانی ہائی کمیشن نے اپنے اہلکار پر عائد کیے جانے والے الزام کی نہ صرف سختی سے مذمت کی بلکہ ڈی مارش بھی کیا ہے۔\nواضح رہے کہ پہلگام حملے کے بعد پاکستان اور بھارت کے سفارتی تعلقات انتہائی محدود ہوگئے ہیں،",
        "published_date": "Tue, 13 May 25 15:32:26 +0000",
        "source": "Express Urdu"
    },
    {
        "guid": "d81767f5c795ae305e4505348412b931",
        "title": "افواج پاکستان نے خطے میں اپنی بالا دستی قائم کی ہے، گورنر سندھ",
        "link": "https://www.express.pk/story/2761321/pak-forces-established-dominance-in-the-region-2761321/",
        "image_url": "https://img.express.pk/logo/expresslogo.webp",
        "article": "گورنر سندھ کامران خان ٹیسوری نے کہا ہے کہ افواج پاکستان نے خطے میں اپنی بالادستی قائم کی ہے اور اب بھارت کے ساتھ برابری کی بنیاد پر بات ہوگی۔\nگورنرسندھ کامران ٹیسوری نے اظہار تشکر کی تقریب سے خطاب کرتے ہوئے کہا کہ قوم کا دفاع مضبوط ہاتھوں میں ہے، پاکستان کی فتح پر سمندر پار پاکستانی خوشیاں منا رہے ہیں، افواج پاکستان نے خطے میں اپنی بالا دستی قائم کی ہے۔\nانہوں نے کہا کہ پاک فوج نے ملک کے دفاع کو ناقابل تسخیر بنایا ہے، بھارت سے اب برابری کی بنیاد پر بات ہوگی، بلوچستان میں دہشت گرد بی ایل اے ہماری فورس کو دیکھ لے۔\nگورنرسندھ نے کہا کہ نعرہ تکبیر جب بلند ہوتا ہے تو جذبہ بڑھ جاتا ہے، ہمارا جذبہ حب الوطنی بڑا گرما دینے والا ہے، 1965کے بعد اب یہ موقع ملا جس میں اللہ تعالی نے ہمیں سرخرو کیا۔\nان کا کہنا تھا کہ آج آرمی چیف کی قائدانہ صلاحیتوں نے ملک کا دفاع کیا اور ہماری سرحدیں محفوظ ہیں، ہماری افواج مضبوط اور توانا ہیں، آج اظہار تشکر کی تقریب میں ہر مذہب سے تعلق رکھنے والی شخصیات شریک ہیں۔\nکامران ٹیسوری نے کہا کہ بھارت اپنی جنگ ہارچکا ہے اور پاکستان اپنی جنگ جیت چکا ہے، ہمارے سپہ سالار کی قیادت نے افواج کے جوانوں کو ہمت اور حوصلہ دیا۔\nگورنرسندھ نے کہا کہ ایک 9 مئی وہ تھا جس نے بیرونی سازش کرنے کی کوشش کی، آج 9مئی اور 10 مئی کو قوم کو ایک کر دیا ہے اور 28 مئی یوم تکبیر آنے والا ہے لہٰذا مئی کے مہینے میں کوئی بھی ہماری افواج سے پنگا نہ لے۔\nانہوں نے کہا کہ ہمارا ملک افواج پاکستان کی وجہ سے محفوظ ہے، افواج پاکستان پر انگلیاں اٹھانے والوں کی انگلیاں جھک گئی ہیں، آئندہ آنے والے دنوں میں عوام پاکستان کو قرض کی زنجیر سے نجات دلائیں گے۔",
        "published_date": "Tue, 13 May 25 15:25:00 +0000",
        "source": "Express Urdu"
    },
    {
        "guid": "e34eab92c00b4f23035329b04c9ce6cd",
        "title": "طلبا کے لیے خوش خبری، یونیورسٹیز میں مفت تعلیم سے متعلق قانون منظور",
        "link": "https://www.express.pk/story/2761319/free-education-in-universities-2761319/",
        "image_url": "https://img.express.pk/logo/expresslogo.webp",
        "article": "قومی اسمبلی میں یونیورسٹیز میں طلبا کو مفت تعلیم دینے سے متعلق بل منظور ہوگیا ہے۔\nایکسپریس نیوز کے مطابق قومی اسمبلی کے اجلاس میں دو قوانین کی منظوری دے دی گئی، جن میں سے پہلا یونیورسٹیوں میں مفت تعلیم کا پچیس فیصد کوٹہ مستحق طلبا و طالبات کے لئے رکھنے کا قانون منظور کیا گیا۔\nاس کے علاوہ اجلاس میں گھر کی ادارہ برائے سائنس و ٹیکنالوجی بل 2024 اور بین الاقوامی امتحانات بورڈ بل 2024 کی منظوری بھی دی گئی۔\nاجلاس میں پاکستان پیپلزپارٹی کے رکن آغا رفیع اللہ کی جانب سے ادارہ برائے سائنس و ٹیکنالوجی بل میں مستحق اور قابل طلبا و طالبات کے لئے پچیس فیصد مفت تعلیم کا کوٹہ شامل کرنے کی ترمیم منظور کرلی گئی۔\nجمعیت علما اسلام کی رکن عالیہ کامران کی تعلیم کے صوبائی محکمہ ہونے کی وجہ بل منظور نہ کئے جانے کی ترمیم مسترد کردی گئی۔ بعد ازاں قومی اسمبلی اجلاس کل گیارہ بجے تک ملتوی کردیا گیا۔",
        "published_date": "Tue, 13 May 25 15:10:24 +0000",
        "source": "Express Urdu"
    },
    {
        "guid": "d4d9debb7abd7766c48d78d7492c2ac0",
        "title": "قومی ویمنز ٹی 20 ٹورنامنٹ، اسٹارز اور چیلنجرز نے اپنے میچز جیت لیے",
        "link": "https://www.express.pk/story/2761318/national-womens-t20-2761318/",
        "image_url": "https://img.express.pk/logo/expresslogo.webp",
        "article": "قومی ویمنز ٹی ٹوئنٹی ٹورنامنٹ میں منگل کوکھیلے جانے والے میچز میں اسٹارز اور چیلنجرز نے فتوحات سمیٹ لیں۔\nنیشنل بینک اسٹیڈیم میں اسٹارز نے کانکررز کو 23 رنز سے ہرا دیا۔ یہ کانکررز کی چار میچزمیں پہلی شکست رہی۔\nاسٹارز نے پہلے بیٹنگ کرتے ہوئے 8 وکٹوں پر 145 رنز بنائے،سدرہ امین 3چھکوں اور 7 چوکوں کی مدد سے 78 رنز بناکر ٹاپ اسکورر رہیں،فاطمہ ثنا نے 34 رنز کے عوض 3 وکٹیں اپنے نام کیں۔\nکانکررز جواب میں 7 وکٹوں پر 122 رنز بناسکی۔فاطمہ ثنا نے 38 اور نجیہہ علوی نے 39 رنز ناٹ آؤٹ اسکور کیے۔ انوشے ناصر،نیلم مشتاق اور وحیدہ اختر نے دو دو وکٹیں حاصل کیں۔ سدرہ امین پلیئر آف دی میچ رہیں۔\nاوول اکیڈمی گراؤنڈ میں چیلنجرز نے اسٹرائیکرز کو 7 رنز سے ہرادیا۔\nچیلنجرز نے پہلے بیٹنگ کرتے ہوئے 7 وکٹوں پر 145 رنز بنائے۔عالیہ ریاض 35 رنز کے ساتھ ٹاپ اسکورر رہیں۔ ڈیانا بیگ اور ذونیش ستار نے تین تین کھلاڑیوں کو چلتا کیا۔\nاسٹرائیکرز ہدف کے تعاقب میں 7 وکٹوں پر 138 رنز بناسکی۔ایمان فاطمہ نے9 چوکوں کی مدد سے56 رنز کی اننگ کھیلی،صدف شمس نے 31 رنز کے عوض 3 وکٹیں حاصل کیں اور پلیئر آف دی میچ قرار پائیں۔",
        "published_date": "Tue, 13 May 25 15:07:44 +0000",
        "source": "Express Urdu"
    },
    {
        "guid": "d556998509738385b2fab1dbd9630d41",
        "title": "پاک فضائیہ کی کارروائی میں بھارتی طیارے ملیامیٹ؛ چینی ساختہ ہتھیاروں کی دنیا بھر میں دھوم",
        "link": "https://www.express.pk/story/2761317/india-paf-plan-china-weapons-bloomberg-2761317/",
        "image_url": "https://img.express.pk/logo/expresslogo.webp",
        "article": "پاک فضائیہ کے ہاتھوں بھارتی طیاروں کی تباہی سے دنیا بھر میں چینی ہتھیاروں کی دھوم مچ گئی۔\nبلوم برگ میں شائع ہونے والی ایک رپورٹ کے مطابق پاکستان کے شاہینوں نے چینی ساختہ جے 10 سی لڑاکا طیاروں کا ذہانت اور مہارت سے بخوبی استعمال کیا۔\nجس کے باعث بھارت کے 3 جدید فرانسیسی رافیل طیاروں سمیت 5 بھارتی جنگی طیارے خزاں رسیدہ پتّوں کی مانند ٹوٹ کر گرنے لگے تھے۔\nپاک فضائیہ کی اس شاندار جوابی کارروائی نے دنیا کو حیران کر دیا کیونکہ پاکستان کے زیر استعمال چینی ہتھیاروں کو مغربی ممالک کے مقابلے میں کم تر سمجھا جاتا تھا۔\nپاک فضائیہ کی پیشہ ورانہ مہارت اور قابلیت نے دنیا بھر میں چینی ہتھیاروں کی صلاحیتوں اور استعداد کے بارے میں عالمی سطح پر نئی بحث چھیڑ دی۔\nامریکی جریدے بلوم برگ کے مطابق اس کے بعد سے چین کی جے 10 سی بنانے والی کمپنی کے حصص میں 55 ارب یوآن (تقریباً 7 ارب 6کروڑ امریکی ڈالر) سے زائد کا اضافہ ہوا ہے۔\nعلاوہ ازیں ’گلوبل ٹائمز‘ کے سابق ایڈیٹر ہو شی جن نے بھی کہا کہ اگر پاکستان کے فضائی حملے کامیاب ثابت ہوئے تو تائیوان کو مزید خوف زدہ ہونا چاہیے۔\nدوسری جانب رافیل طیارے بنانے والی فرانس کی کمپنی کے شیئرز روزانہ کی بنیاد پر گرتے جا رہے ہیں۔\nچینی طیاروں کی عالمی سطح پر بڑھتی ہوئی اس کامیابی سے تائیوان بھی تشویش کا شکار نظر آتا ہے کیوں کہ چین اپنے جے 10 سی طیارے تائیوان اور چین کے درمیان سمندرپر گشت کے لیے بھی استعمال کرتا ہے۔\nایک بات اور قابل ذکر ہے کہ پاکستان کے پاس موجود جے 10 سی طیاروں پر نصب چینی ساختہ پی ایل 15 ائیر ٹو ائیر میزائلوں کی کارکردگی بھی حیران کن رہی ہے۔\nبلوم برگ کے مطابق بھارتی طیارے گرائے جانے کی خبروں کے بعد ان پی ایل 15 ائیر ٹو ائیر میزائلوں کے کچھ ٹکڑے بھی ملے۔\nاس سے ظاہر ہوتا ہے کہ چین کے یہ پی ایل 15 ائیر ٹو ائیرمیزائل اپنی پہلی جنگی آزمائش میں کافی کامیاب رہے ہیں۔\nرپورٹ کے مطابق اس کا یہ مطلب بھی ہے کہ آواز سے پانچ گنا زیادہ رفتار سے اُڑنے والے پی ایل 15 میزائل مغربی ممالک کے بنائے گئے ہتھیاروں سے کسی صورت کم نہیں۔\nبلوم برگ کی رپورٹ میں مزید کہا گیا ہے کہ چینی ہتھیاروں کی اس شاندار کامیابی سے چین کے صدر شی جنپنگ کے 2027ء تک چینی فوج کو جدید اور ہمہ جہت فورس بنانے کے عزم کو تقویت ملتی ہے۔\nپاکستان کے زیر استعمال چینی ساختہ ہتھیاروں کی اعلیٰ اور بھارت کے فرانسیسی طیاروں کی مایوس کن استعداد اور صلاحیت نے عالمی قوتوں کو بہت کچھ سوچنے پر مجبور کردیا ہے۔",
        "published_date": "Tue, 13 May 25 15:06:34 +0000",
        "source": "Express Urdu"
    },
    {
        "guid": "6dcce211835b2fcebd6692ed7bd419c9",
        "title": "پاک بحریہ کے جہاز حنین کا دورہ عمان، دوطرفہ مشق میں شرکت",
        "link": "https://www.express.pk/story/2761316/pak-navy-hunain-visits-oman-attend-exercise-2761316/",
        "image_url": "https://img.express.pk/logo/expresslogo.webp",
        "article": "پاک بحریہ کے جہاز پی این ایس حنین نے ریجنل میری ٹائم سیکیورٹی پٹرول(آر ایم ایس پی) پر تعیناتی کے دوران مسقط کا دورہ کیا اور دو طرفہ مشق میں شرکت کی۔\nترجمان پاک بحریہ کے مطابق پی این ایس حنین اور رائل نیوی آف عمان کے جہاز خصب (RNOV KHASSAB) نے خلیج عمان میں دو طرفہ بحری مشق (PASSEX) کی، جس سے دونوں ممالک کے درمیان پائیدار بحری شراکت داری کو تقویت ملی۔\nانہوں نے بتایا کہ مشق کا مقصد دونوں ممالک کے درمیان دیرپا بحری تعاون کو فروغ دینا تھا۔\nقبل ازیں بندرگاہ پر قیام کے دوران پی این ایس حنین کے کمانڈنگ افسر نے رائل نیوی آف عمان کے اعلیٰ حکام سے ملاقاتیں کیں اور اس دوران باہمی دلچسپی کے امور اور بحری افواج کے مابین رابطوں پر تبادلہ خیال کیا گیا۔\n\n \nکمانڈنگ افسر نے چیف آف دی نیول اسٹاف ایڈمرل نوید اشرف کی طرف سے عمان کے عوام کے لیے نیک خواہشات کا بھی اظہار کیا، اعلیٰ سطح کی ملاقاتوں کے علاوہ رائل نیوی آف عمان کے افسران کے ساتھ پیشہ ورانہ بات چیت کے دوران مختلف امور پر تبادلہ خیال کیا گیا۔\nترجمان نے بتایا کہ پاک بحریہ کے جہاز ریجنل میری ٹائم سیکیورٹی پٹرول پر باقاعدگی سے تعینات کیے جاتے ہیں، جس کا مقصد میری ٹائم سیکیورٹی کے لیے بین الاقوامی ذمہ داریاں پوری کرنا، سمندروں پر تجارت کی آزاد نقل و حرکت یقینی بنانا اور عالمی مشترکہ اثاثوں کا تحفظ کرنا ہے۔\nپاکستان اور عمان کے درمیان برادرانہ تعلقات ہیں اور دونوں ممالک کی بحری افواج اپنی آپریشنل تیاریاں بڑھانے اور محفوظ سمندروں کو یقینی بنانے کے لیے مسلسل باہمی تعاون میں رہتی ہیں۔",
        "published_date": "Tue, 13 May 25 15:02:21 +0000",
        "source": "Express Urdu"
    },
    {
        "guid": "3286a421ec0b529f626591f77ce8d3e3",
        "title": "بھارتی طیاروں کو گرانے والے جے ایف 17 تھنڈر کی خصوصیات کیا ہیں؟",
        "link": "https://www.express.pk/story/2761315/jf-17-thunder-block-iii-pakistans-modern-multi-role-craft-2761315/",
        "image_url": "https://img.express.pk/logo/expresslogo.webp",
        "article": "بھارت کے خلاف معرکہ حق اور آپریشن بنیان مرصوص میں برتری دلانے والا جے ایف-17 تھنڈر بلاکIII پاکستان کا جدید ترین ملٹی رول لڑاکا طیارہ ہے، جو پاکستان ایروناٹیکل کمپلیکس اور چینی کمپنی Chengdu Aircraft Corporation کے اشتراک سے تیار کیا گیا ہے۔\nجے ایف-17 تھنڈر بلاک III طیارہ جے ایف-17 سیریز کا سب سے جدید ورژن ہے اور اسے پاکستان فضائیہ کی ریڑھ کی ہڈی قرار دیا جا رہا ہے۔\nایویونکسAESA ریڈار (Active Electronically Scanned Array) جو دشمن کے طیاروں کو دور سے شناخت اور نشانہ بنانے کی صلاحیت رکھتا ہے، جدید فلائی بائی وائرکنٹرول سٹم ہے جو پائلٹ کو ہدف بندی میں برتری دیتا ہے۔\nجے ایف-17 تھنڈر میں PL-15 لانگ رینج ایئر ٹو ایئر میزائل (150–200 کلومیٹر رینج)،PL-10 قریبی فضا سے فضا میں مار کرنے والا میزائل ہے، ریڈار گائیڈڈ اور لیزر گائیڈڈ بم، کروز میزائل، اینٹی شپ میزائل نصب ہیں۔\nمعرکہ حق اور آپریشن بنیان مرصوص میں بلاک-III کی شمولیت نے پاکستان فضائیہ کو لانگ رینج اہداف کے خلاف برتری دلائی۔",
        "published_date": "Tue, 13 May 25 14:37:48 +0000",
        "source": "Express Urdu"
    },
    {
        "guid": "f133597c0c5782b042522752bf717d2d",
        "title": "مہلک مرض سے نبردآزما ننھے عثمان کی پاک فوج میں ایک دن کا کیپٹن بننے کی خواہش پوری",
        "link": "https://www.express.pk/story/2761314/pak-army-one-day-captain-karachi-2761314/",
        "image_url": "https://img.express.pk/logo/expresslogo.webp",
        "article": "پاک فوج نے مہلک مرض سے نبردآزما کراچی کے ننھے عثمان عقیل کی خواہش پوری کرتے ہوئے اُسے ایک دن کیلیے افسر (کیپٹن) بنادیا۔\nایکسپریس نیوز کے مطابق کراچی کے رہائشی عثمان عقیل ،کالسی فیلیائسز (Calciphylaxis) کے مہلک مرض میں مبتلا اور فوج میں جانے کے بہت شوقین ہیں۔\nعثمان عقیل نے پاک فوج میں بطور افسر ایک دن گزارنے کی درخواست کی تھی، ننھے بچے کی اس خواہش کو کور کمانڈر کراچی لیفٹننٹ جنرل اویس دستگیر نے پورا کرتے ہوئے اُسے کور ہیڈکوارٹرز میں مدعو کیا۔\nکور کمانڈر نے بچے کے جزبے کو سراہا اور اسکو خراج تحسین پیش کیا۔ بچے نے والدہ کے ہاتھوں کیپٹن کے عہدے کے رینک لگائے اور پاک فوج کے ساتھ پورا دن گزارا۔\nعثمان عقیل کو پاک فوج کے زیر استعمال مختلف ہتھیاروں کا فائر کروایا گیا جبکہ اُسے پاک فوج کی ٹریننگ اور آپریشنز کے طریقہ کار سے بھی آگاہی دی گئی۔\nاپنی خواہش پوری ہونے پر ننھے عثمان عقیل کا کہنا تھا کہ آج پاک فوج میں شامل ہونے کی میری خواہش پوری ہو گئی ، میں کور کمانڈر کراچی کا شکر گزار ہوں جنہوں نے مجھے یہ موقع فراہم کیا۔\nانہوں نے کہا کہ پاک فوج نے جسطرح آپریشن بنیان المرصوص میں بھارت کو دھول چٹائی اسکی مثال نہیں ملتی۔\nننھے عثمان عقیل نے کہا کہ پاکستان کا بچہ بچہ اپنی پاک افواج کے شانہ بشانہ کھڑا ہے اور ہر دم دشمن سے مقابلے کیلئے تیار ہیں۔",
        "published_date": "Tue, 13 May 25 14:33:46 +0000",
        "source": "Express Urdu"
    },
    {
        "guid": "770dd084a8c6c4ac880821ead5ce7e22",
        "title": "ہرمشکل وقت میں اپنے پاکستانی بھائیوں کے ساتھ کھڑے ہیں، ترک صدر",
        "link": "https://www.express.pk/story/2761313/turk-president-tayyab-ordwan-support-pakistan-2761313/",
        "image_url": "https://img.express.pk/logo/expresslogo.webp",
        "article": "ترک صدر رجب طیب اردوان نے برادر ملک پاکستان اور پاکستانی قوم کو اپنی بھرپور حمایت کا یقین دلایا ہے۔\nعالمی خبر رساں ادارے کے مطابق ترک صدر نے کابینہ کے اجلاس سے خطاب میں پاکستان اور بھارت کے درمیان جنگ بندی کے اعلان پر خوشی کا اظہار کیا ہے۔\nترک صدر طیب اردوان نے کہا کہ پہلگام واقعے کے بعد دونوں ممالک کے درمیان پیدا ہونے والی کشیدگی کو کم کرنے کے لیے انتھک کوششیں کی ہیں۔\nصدر طیب اردوان نے اپنی کابینہ کو مزید بتایا کہ دونوں ممالک کے درمیان تناؤ انتہائی خطرناک سطح تک پہنچ گیا تھا جس سے خطے کے امن کو بھی خطرہ لاحق ہوگیا تھا۔\nترک نے مزید بتایا کہ میں نے اپنے بھائی وزیراعظم شہباز شریف کو ٹیلی فون کیا اور اس معاملے پر اہم گفتگو کی جس کے نتائج نہایت حوصلہ افزا نکلے تھے۔\nاس موقع پر ترک صدر نے کہا کہ پاکستانی بھائیوں کو ان کے صبر و تحمل اور دانشمندانہ موقف پر ایک بار پھر مبارک پیش کرتا ہوں۔\nصدر طیب اردوان نے دونوں ممالک کو مشورہ دیا کہ اشتعال انگیزی میں نہ پھنسیں۔ جنگ بندی سے قائم ہونے والا پرسکون ماحول تمام مسائل، بالخصوص پانی کے مسئلے کے حل کو آسان بنانے میں کارگر ثابت ہوگی۔\nترک صدر طیب اردوان نے کہا کہ ان کا ملک ان شاء اللہ ہر مشکل وقت میں اپنے برادر پاکستانی قوم کے ساتھ کھڑا ہوگا۔",
        "published_date": "Tue, 13 May 25 14:32:24 +0000",
        "source": "Express Urdu"
    },
    {
        "guid": "32f29579a1de4f1c9d5dd592bd6a3ca5",
        "title": "ایپل نے اپنی ڈیوائسز کے لیے نئی اپ ڈیٹ جاری کردی!",
        "link": "https://www.express.pk/story/2761312/apple-ios-updates-2761312/",
        "image_url": "https://img.express.pk/logo/expresslogo.webp",
        "article": "ٹیکنالوجی کمپنی ایپل نے اپنی ڈیوائسز کے لیے آپریٹنگ سسٹم کی اپ ڈیٹ آئی او ایس 18.5 اور آئی پیڈ او ایس 18.5 جاری کر دی۔\nاگرچہ گزشتہ برس ستمبر میں متعارف کرائے جانے والے اس آپریٹنگ سسٹم کی یہ پانچویں اپ ڈیٹ ہے لیکن اس میں کوئی خاص تبدیلی نہیں کی گئی ہے۔\nاس اپ ڈیٹ کے بعد آئی او ایس اب کیریئر پرووائیڈڈ سیٹلائیٹ فیچرز کو سپورٹ کرنے لگے گی۔ اس کے علاوہ جب کسی بچے کی ڈیوائس پر اسکرین ٹائم پاس کوڈ کو استعمال کیا جائے گا تو والدین کو ایک نوٹیفیکیشن بھی موصول ہوگا۔\nاس کے علاوہ اپ ڈیٹ میں کچھ سیکیورٹی کے مسائل کو بھی حل کیا گیا ہے۔",
        "published_date": "Tue, 13 May 25 14:23:08 +0000",
        "source": "Express Urdu"
    },
    {
        "guid": "ba72aaf39cf128a03c8e88bdfbe30c20",
        "title": "چیف جسٹس سے ترکیہ کے سفیر کی ملاقات، دو طرفہ تعاون کو مزید مضبوط کا عزم",
        "link": "https://www.express.pk/story/2761311/cjp-meets-turkey-ambassador-2761311/",
        "image_url": "https://img.express.pk/logo/expresslogo.webp",
        "article": "چیف جسٹس یحییٰ آفریدی سے ترکیہ کے سفیر کی ملاقات کا اعلامیہ جاری کردیا گیا ہے۔\nایکسپریس نیوز کے مطابق سپریم کورٹ کے رجسٹرار کی جانب سے ملاقات کا اعلامیہ جاری کیا گیا ہے، جس کے مطابق چیف جسٹس نے ترکیہ کی عدلیہ کی جانب سے حالیہ سرکاری دورے کے دوران مہمان نوازی پردلی شکریہ ادا کیا۔ \nاعلامیے میں کہا گیا ہے کہ چیف جسٹس نے پاکستان اور ترکی کے درمیان دیرینہ اور خوشگوار عدالتی تعلقات کو اجاگر کیا جبکہ عدالتی تعلیم اور عدالتی نظام کی استعداد کار بڑھانے کےلئے تعاون کو سراہا۔\nاعلامیے کے مطابق چیف جسٹس نے بہترین عدالتی روایات کے باہمی تبادلے اور سیکھنے کی اہمیت اورپاکستان کی ضلعی عدلیہ کو بھی باہمی تعاون میں شامل کرنے کی ضرورت پر زور دیا۔ \nاس کے علاوہ اعلامیے میں لکھا گیا ہے کہ چیف جسٹس اور ترکیہ سفیر نے دو طرفہ تعاون کو مزید مضبوط بنانے کے عزم کی تجدید پر زور دیا۔",
        "published_date": "Tue, 13 May 25 14:20:24 +0000",
        "source": "Express Urdu"
    },
    {
        "guid": "dfd7bb432695f4fb1fe8d394d3e55ef4",
        "title": "زرمبادلہ کی دونوں مارکیٹوں میں روپے کی نسبت ڈالر تگڑا",
        "link": "https://www.express.pk/story/2761310/dollar-strengthens-against-rupee-in-both-foreign-exchange-markets-2761310/",
        "image_url": "https://img.express.pk/logo/expresslogo.webp",
        "article": "پاکستان پر بڑھتے ہوئے واجب الادا قرضوں کے حجم کے تناظر میں زرمبادلہ کی بڑھتی ہوئی مطلوبہ طلب، امریکا کی چائنیز مصنوعات پر ٹیرف میں کمی سے خام تیل کی قیمتوں میں اضافے کے رحجان جیسے عوامل کے باعث زرمبادلہ کی دونوں مارکیٹوں میں منگل کو ایک بار پھر روپے کی نسبت ڈالر تگڑا رہا۔\n رواں ہفتے 30ارب روپے مالیت کے گرین سکوک کے اجراء ودیگر مثبت معاشی اشاریوں کے سبب انٹربینک مارکیٹ میں کاروباری دورانیے کے دوران ڈالر کی قدر ایک موقع پر 09پیسے کی کمی سے 281روپے 47پیسے کی سطح پر بھی آگئی تھی۔\nلیکن درآمدی و بیرونی ادائیگیوں کی ڈیمانڈ آنے اور امریکی صدر کی دورہ سعودی عرب کے موقع پر امریکا میں ایک کھرب ڈالر کی سرمایہ کاری توقعات پر عالمی سطح پر ڈالر تگڑا ہونے کے خدشات کے باعث کاروبار کے اختتام پر ڈالر کی قدر 11پیسے کے اضافے سے 281روپے 67پیسے کی سطح پر بند ہوئی۔\nاوپن کرنسی مارکیٹ میں بھی ڈالر کی قدر 19پیسے کے اضافے سے 283روپے 69پیسے کی سطح پر بند ہوئی۔",
        "published_date": "Tue, 13 May 25 14:10:34 +0000",
        "source": "Express Urdu"
    },
    {
        "guid": "https://urdu.arynews.tv/saudi-arabia-donald-trump-glorious-past/",
        "title": "سعودی عرب کا شان دار ماضی آج بھی زندہ ہے، ڈونلڈ ٹرمپ",
        "link": "https://urdu.arynews.tv/saudi-arabia-donald-trump-glorious-past/",
        "image_url": "https://urdu.arynews.tv/wp-content/uploads/2025/05/trump-10.jpg",
        "article": "ریاض: امریکی صدر ڈونلڈ ٹرمپ نے کہا ہے کہ سعودی عرب کا شان دار ماضی آج بھی زندہ ہے، سعودی عرب نے اپنی قدیم تہذیب کو زندہ رکھا ہے۔\nتفصیلات کے مطابق امریکی صد ر ڈونلڈ ٹرمپ نے گزشتہ روز سعودی ثقاقت و تاریخ کے عظیم مرکز کا دورہ کیا، شہزادہ محمد بن سلمان نے امریکی صدر کو الدرعیہ کا دورہ کروایا۔\nامریکی صدر ٹرمپ نے سعودی تاریخی ورثے کے دورے پر خوشی کا اظہار کیا، الدرعیہ میں صدیوں پرانی عمارتیں اور روایتی فن تعمیر کے آثار موجود ہیں۔ ٹرمپ نے کہا سعودی عرب نے اپنی قدیم تہذیب کوزندہ رکھا ہوا ہے۔\nٹرمپ کے اس دورے میں سعودی وژن 2030 کے منصوبے بھی زیر بحث آئے، انھوں نے کہا کہ ثقافتی تبادلے سے سعودی عرب اور امریکی تعلقات کو فروغ ملا، امریکی صدر نے سعودی ترقیاتی اقدامات کی تعریف کی، اور کہا کہ سعودی عرب کا شاندار ماضی آج بھی زندہ ہے۔\nواضح رہے کہ امریکی صدر ڈونلڈ ٹرمپ کی انتظامیہ کا کہنا ہے کہ سعودی عرب امریکا میں 600 ارب ڈالر کی سرمایہ کاری کرے گا، جس میں ٹیکنالوجی پارٹنرشپ اور 142 ارب ڈالر کے ہتھیاروں کی فروخت کا معاہدہ بھی شامل ہے۔ وائٹ ہاؤس کی طرف سے منگل کو شیئر کی گئی ایک فیکٹ شیٹ میں بتایا گیا ہے کہ یہ معاہدہ، جس میں توانائی اور معدنی ترقی جیسے شعبوں میں تعاون بھی شامل ہے، دونوں ممالک کے درمیان ہتھیاروں کی اب تک کی سب سے بڑی فروخت ہے۔",
        "published_date": "Wed, 14 May 2025 03:53:05 +0000",
        "source": "ARY Urdu"
    },
    {
        "guid": "https://www.bbc.com/urdu/articles/cn4gxy2k2zjo#0",
        "title": "کیمیکل کنٹرول اور سپائکنگ: ’میرے شوہر نے کئی سال تک نشہ آور ادویات دے کر میرا ریپ کیا‘",
        "link": "https://www.bbc.com/urdu/articles/cn4gxy2k2zjo",
        "image_url": "https://ichef.bbci.co.uk/news/1024/branded_urdu/0964/live/84de15d0-301c-11f0-8947-7d6241f9fce9.jpg",
        "article": "ایک شام جب کیٹ اور اُن کے شوہر ایک ساتھ بیٹھے اور بات چیت کا آغاز ہوا تو وہ یہ نہیں جانتی تھیں کہ اُن کے شوہر انھیں اب کیا بتانے والے ہیں۔\n’میں گزشتہ کئی سالوں سے آپ کا ریپ بھی کر رہا ہوں اور اس سب کے دوران آپ کی تصاویر بھی لے رہا ہوں۔‘\nکیٹ (فرضی نام) کے پاس یہ سُننے کے بعد کہنے کو کُچھ نہیں تھا۔ اُن پر سکتہ طاری ہو گیا۔ وہ سمجھ نہیں پا رہی تھیں کہ وہ (اُن کے شوہر) کیا کہہ رہے ہیں۔\n’انھوں نے مجھ سے یہ سب اتنی آسانی سے کہا دیا کہ جیسے یہ کوئی بہت ہی معمولی سی بات ہو۔‘\nانتباہ: اس تحریر میں شامل چند معلومات آپ کے لیے تکلیف دہ ہو سکتی ہیں۔\nبرسوں بند دروازوں کے پیچھے ان کے شوہر اُن پر یہ ظلم ڈھا رہے تھے۔ اُن کا رویہ پرتشدد تھا، وہ نسخے پر لکھی گولیوں کا غلط استعمال کر رہے تھے۔\nاس دوران ایسا وقت بھی آیا کہ جب کیٹ نے ہوش میں آنے پر اپنے شوہر کو اُن کے ساتھ سیکس کرتے پایا مگر وہ ادویات کے استعمال کی وجہ سے ایسی حالت میں تھیں کہ وہ انھیں ایسا کرنے سے روک نہیں سکیں، ایک ایسے فعل سے جس میں اُن کی رضا مندی شامل نہیں تھی۔ یعنی اُن کا ریپ ہوا۔\nکیٹ کے شوہر نے اپنے کیے پر ندامت کے احساس کو باتوں میں گھماتے ہوئے انھیں بس یہی کہا کہ ’میں تو ہوش میں نہیں تھا، نہیں جانتا کہ کیا ہوا اور میں کیا کرتا رہا۔ میں تو بیمار تھا اور نہیں سمجھ پایا کیا ہو رہا ہے۔‘\nکیٹ اُن کی باتوں میں آ جاتیں، حتیٰ کے انھیں ڈاکٹرز کے پاس بھی لے کر جاتیں کہ اُن کا علاج کروایا جا سکے۔\nلیکن کیٹ اُس وقت تک یہ نہیں جانتی تھیں کہ اُن کے شوہر رات میں انھیں چائے کے کپ میں نیند کی دوا دے کر گہری نیند سُلانے کی کوشش کرتے تھے تاکہ جب وہ سو جائیں تو وہ اُن کا ریپ کر سکیں۔\nاپنے اس جُرم کے اعتراف کے بعد، کیٹ کے شوہر نے انھیں دھمکایا اور انھیں کہا کہ اگر وہ پولیس کے پاس گئیں تو وہ اُن کی زندگی کا آخری دن ہوگا جس کے بعد کیٹ ایسا نہیں کر سکیں۔\nوجہ یہ تھی کہ وہ اُن کے بچوں کا باپ تھا، اور وہ یہ بھی نہیں چاہتی تھیں کہ حالات خراب ہوں۔\nتاہم یہ سب سننے کے چند مہینوں بعد کیٹ کو ہولناک جسمانی اثرات کا سامنا تھا۔ کیٹ نے بتایا  کہ وہ شدید بیمار ہو گئیں، ان کا وزن تیزی سے کم ہونے لگا اور انھیں ’پینک اٹیک‘ یعنی خوف اور گھبراہٹ کی وجہ سے دورے پڑنے لگے۔\nاپنے شوہر کے ’اعترافِ جرم‘ کے تقریباً ایک سال بعد جب کیٹ کی حالت انتہائی خراب ہوئی تو انھوں نے اپنی بہن کو سب کچھ بتایا۔\nان کی بہن نے اپنی والدہ کو فون کیا جنھوں نے پولیس سے رابطہ کیا۔ کیٹ کے شوہر کو گرفتار کر کے اُن سے پوچھ گچھ کی گئی۔\nتاہم چار دن بعد کیٹ نے پولیس سے رابطہ کیا اور کہا کہ وہ اس معاملے میں اور پیش رفت نہیں کرنا چاہتی۔\nوہ کہتی ہیں کہ ’میں ابھی اس سب کے لیے تیار نہیں تھی۔‘ یہ وقت اُن کے لیے اور اُن کے بچوں کے لیے انتہائی تکلیف دہ تھا، کیونکہ اس سب کے بعد اُن کے شوہر اور اُن کے بچوں کے والد کے درمیان تعلق کبھی بھی پہلے جیسا نہیں ہو سکتا تھا۔\nاس کے باوجود کیٹ اپنے شوہر کو مزید گھر میں نہیں دیکھنا چاہتی تھیں، جس کی وجہ سے اُن کے شوہر کو اپنے لیے کسی اور جگہ کا بندوبست کرنا پڑا۔\nیہ وہ وقت تھا کہ جس کے بعد کیٹ نے اس معاملے پر اطمینان سے سوچا اور چھ ماہ کے بعد انھوں نے پولیس سے پھر رابطہ کیا جس کے بعد ڈیٹ کون مائیک سمتھ کی سربراہی میں تحقیقات کا آغاز ہوا۔\nکیٹ کہتی ہیں کہ اس معاملے کے تفتیش کرنے والے اہلکار نے انھیں یہ سمجھانے کی کوشش کی کہ وہ ایک سنگین جرم کا شکار ہوئیں اور خوش قسمتی سے بچ گئی ہیں۔ \nوہ کہتی ہیں کہ ’انھوں نے (پولیس اہلکار نے) مجھے ہمت اور حوصلہ دیا۔ مجھے شعوری طور پر احساس نہیں تھا کہ میرے ساتھ کیا ہوا۔ انھوں نے وضاحت کی کہ یہ ریپ تھا۔‘\nان کے (اب سابق) شوہر کے میڈیکل ریکارڈ نے ایک اہم ثبوت فراہم کیا۔ کیٹ کے سامنے اعتراف جرم کے بعد، انھوں نے ایک ماہر نفسیات سے رابطہ کیا تھا اور معائنے کے لیے خفیہ طور پر انھیں ادائیگی کی تھی۔\nنفسیاتی ماہر کے ساتھ سیشن کے دوران انھوں نے (کیٹ کے شوہر نے) بتایا کہ وہ اپنی بیوی کے ساتھ ’جنسی تعلق قائم کرنے کے لیے نشہ آور دوا دیتے تھے‘ اور جب وہ نیم غنودگی میں ہوتیں یا جب وہ سو جاتیں تب وہ ان کے ساتھ جنسی تعلق قائم کرتے۔ \nکیٹ کے شوہر کا یہ اعترافِ جُرم اُن کے ماہر نفسیات کے نوٹس میں درج پایا گیا۔\nکیٹ کا کہنا ہے کہ ان کے شوہر نے نارکوٹکس اننامس نامی منشیات کے استعمال کے خلاف کام کرنے والے ادارے میں کچھ لوگوں کے ساتھ ساتھ چرچ کے دوستوں کے سامنے بھی اعتراف کیا۔\nاس کیس سے متعلق پولیس فائلوں کو بالآخر کراؤن پراسیکیوشن سروس (سی پی ایس) کے سامنے پیش کیا گیا لیکن اس نے الزامات عائد نہ کرنے کا فیصلہ کیا۔\nکیٹ کو سمجھ نہیں آ رہی تھی کہ یہ سب کیا اور کیوں ہے۔\nوہ کہتی ہیں کہ ’میں نے سوچا، اگر آپ کو میرے معاملے میں مجرم کو سزا دینے کے لیے کافی ثبوت نہیں ملے ہیں، مجرم کے اعترافی بیانات کے ساتھ، تو پھر کسی اور کو کیسے موقع ملے گا؟‘\nمایوس ہو کر انھوں نے سی پی ایس کے فیصلوں پر باضابطہ نظر ثانی کی درخواست دی۔ چھ ماہ بعد سی پی ایس نے کہا کہ اب ان کے سابق شوہر پر فرد جرم عائد کی جائے گی۔ انھوں نے یہ بھی تسلیم کیا کہ ’ہمارے چارجنگ پراسیکیوٹر کی طرف سے لیا گیا اصل فیصلہ ناقص تھا۔‘\nسی پی ایس کے ایک ترجمان نے فائل آن 4 انویسٹی گیشنز کو بتایا کہ ’اگرچہ ہمیں اپنے زیادہ تر چارجز کے فیصلے پہلی بار ملے ہیں، لیکن یہاں ایسا نہیں ہوا اور ہم متاثرہ فرد سے اس تکلیف کے لیے معافی مانگتے ہیں جو اس سے پیدا ہوئی ہوگی۔‘\nکیٹ کے سابق شوہر کی جانب سے کیٹ کے سامنے اعتراف جرم کیے جانے کے پانچ سال بعد یہ معاملہ 2022 میں عدالت میں چلا گیا تھا۔\nمقدمے کی سماعت کے دوران انھوں نے دعویٰ کیا کہ کیٹ کو وہ سب پسند تھا جو وہ کرتے رہے یعنی نیند کی حالت میں جنسی تعلق قائم کرنا۔ \nانھوں نے کیٹ کو نشہ آور ادویات دینے کا بھی اعتراف کیا، لیکن ساتھ ہی یہ بھی کہا کہ ایسا اس لیے کیا گیا تاکہ وہ انھیں جگائے بغیر یہ سب کر سکیں۔ تاہم انھوں نے ریپ کے الزامات سے انکار کیا مگر جیوری نے ان پر یقین نہیں کیا۔\nڈیٹ کون سمتھ کا کہنا ہے کہ ’میرے لیے انتہائی مضحکہ خیز اور تکلیف دہ تھا۔ یہ ان کی (کیٹ کی) زندگی کی سب سے تکلیف دہ بات تھی اور وہ اسے کسی نہ کسی قسم کی جنسی کشمکش کے لیے مکمل طور پر آمادگی کے ساتھ ایک عمل کے طور پر پیش کر رہے تھے۔‘\nایک ہفتے تک جاری رہنے والی سماعت کے بعد کیٹ کے سابق شوہر کو ریپ، جنسی استحصال اور ارادتاً نشہ آور دوا دینے کا قصوروار پایا گیا۔\nسزا سناتے ہوئے جج نے انھیں ’ایک خود غرض شخص‘ کے طور پر بیان کیا، جو اپنی مبینہ ضروریات کو لامحدود طور پر ترجیح دیتا ہے، ’جس نے کوئی حقیقی پچھتاوا ظاہر نہیں کیا تھا۔‘\nانھیں 11 سال قید کی سزا سنائی گئی تھی اور تاحیات حکم امتناع دیا گیا تھا۔\nتین سال بعد کیٹ اپنے بچوں کے ساتھ اپنی زندگی کو دوبارہ شروع کرنے کی کوشش میں ہیں۔ اس کے بعد سے انھیں ’پوسٹ ٹرامیٹک سٹریس ڈس آرڈر‘ (پی ٹی ایس ڈی) اور ایک اعصابی عارضے کی تشخیص ہوئی جس کی وجہ وہ صدمہ تھا کہ جس میں سے وہ گزری ہیں۔\nکیٹ کو اپنے کیس اور فرانسیسی خاتون جزیل پیلیکوٹ کے کیس میں مماثلت نظر آتی ہے جن کے سابق شوہر نے انھیں نشہ آور دوا دی اور ریپ کیا اور اُن کے ساتھ ایسا کرنے کے لیے درجنوں مردوں کو بھی اس فعل کا حصہ بنایا۔\nکیٹ کہتی ہیں کہ ’مجھے یاد ہے کہ اس وقت میں صرف یہ امید کر رہی تھی اور دعا کر رہی تھی کہ اسے وہ حمایت ملے جس کی اسے ضرورت ہے۔‘\n’کیمیکل کنٹرول‘ اب ایک اصطلاح ہے جو ادویات کو ہتھیار کے طور پر استعمال کرنے کے بارے میں ہے۔ یونیورسٹی آف برسٹل کے سینٹر فار جینڈر اینڈ وائلنس ریسرچ کی پروفیسر مارین ہیسٹر کا کہنا ہے کہ ’یہ ممکنہ طور پر بڑے پیمانے پر پھیل چکا ہے۔‘\nوہ کہتی ہیں کہ ’میں ہمیشہ اس کے بارے میں سوچتی ہوں کہ اگر گھروں میں ایسی نشہ آور ادویات موجود ہیں تو کیا مجرم واقعی انھیں کسی بھی کام کے لیے استعمال کر سکتا ہے یا کر رہا ہے؟‘\nانگلینڈ اور ویلز کے لیے گھریلو تشدد کی کمشنر ڈیم نکول جیکبز کہتی ہیں کہ ’پولیس کی جانب سے جرائم کو ریکارڈ کرنے کے طریقہ کار میں تبدیلیوں کی وجہ سے سپائکنگ جیسے جرائم کو کم ریکارڈ کیا جا رہا ہے۔‘\nوہ کہتی ہیں کہ ’اگر وزرا اس بات کو یقینی بنانا چاہتے ہیں کہ آئندہ دہائی میں خواتین اور لڑکیوں کے خلاف تشدد کو نصف کرنے کے لیے اٹھائے گئے اقدامات سے نقصانات میں کمی آ رہی ہے، تو ہمیں پولیس کو رپورٹ کیے گئے تمام گھریلو تشدد سے متعلق جرائم کی درست انداز میں پیمائش کرنی ہوگی۔‘\nاُن کا کہنا ہے کہ ’یہ نہ صرف اس بات کو یقینی بنانے کے لئے اہم ہے کہ مجرموں کا احتساب کیا جائے، بلکہ متاثرین کو وہ ضروری مدد ملے جس کی انھیں دوبارہ زندگی جینے کے لیے ضرورت ہے۔‘\nہوم آفس نے ہمیں بتایا کہ وہ پولیس سافٹ ویئر تیار کر رہا ہے جو کسی دوسرے جرم کے حصے کے طور پر پیش آنے والے واقعات کی نشاندہی کرسکے گا۔\nسپائکنگ پہلے ہی پورے برطانیہ میں ایک جرم ہے، جس کا احاطہ دیگر قانون سازی کے حصوں کے طور پر کیا گیا ہے۔\nانگلینڈ اور ویلز میں لاگو ہونے والے نئے قانون کے تحت مجرموں کو 10 سال تک قید کی سزا ہو سکتی ہے۔\nخواتین اور لڑکیوں کے تحفظ کی وزیر جیس فلپس نے فائل آن فور انویسٹی گیشنز کو دیے گئے ایک بیان میں کہا کہ ’سپائکنگ ایک گھناؤنا جرم ہے جو متاثرین کے اعتماد اور تحفظ کے احساس کی خلاف ورزی کرتا ہے۔‘\nاس قانون کو شمالی آئرلینڈ تک توسیع دینے پر بات چیت جاری ہے۔\nسکاٹ لینڈ کی حکومت کا کہنا ہے کہ اس کا کسی مخصوص جُرم کے لیے قانون بنانے کا کوئی منصوبہ نہیں ہے لیکن وہ صورت حال کا جائزہ لے رہی ہے۔\nکیٹ کو بالآخر انصاف مل گیا۔ لیکن ان کے سابق شوہر جیل میں نہیں ہوتے اگر انھوں نے سی پی ایس کا مقابلہ نہ کیا ہوتا جبکہ انھیں یقین نہیں تھا کہ اس کیس میں سزا کا حقیقت پسندانہ امکان ہے۔\nکیٹ کہتی ہیں کہ ’میں چاہتی ہوں کہ دوسرے لوگ یہ سمجھیں کہ بدسلوکی آپ کے خیال سے کہیں زیادہ خاموشی سے ہوتی ہے۔ میں اب بھی یہی سمجھنے کی کوشش کر رہی ہوں کے میرے ساتھ کیا ہوا اور اس نے مجھے کس طرح متاثر کیا ہے۔‘",
        "published_date": "Wed, 14 May 2025 04:41:01 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c5y5x1pv04po#1",
        "title": "کارگل کی جنگ سے آپریشن سندور تک: انڈیا اور اسرائیل کا تعلق جو ابتدائی مخالفت کے بعد نظریاتی اور سٹریٹجک اتحاد میں بدل گیا",
        "link": "https://www.bbc.com/urdu/articles/c5y5x1pv04po",
        "image_url": "https://ichef.bbci.co.uk/news/1024/branded_urdu/2e33/live/2df34ce0-2fae-11f0-8f57-b7237f6a66e6.jpg",
        "article": "گذشتہ دنوں جب انڈیا اور پاکستان ایک دوسرے کے علاقوں پر میزائلوں اور ڈرونز سے حملہ کر رہے تھے تو اسرائیل واحد ملک تھا جو کھل کر انڈیا کی حمایت میں کھڑا تھا۔\nاس دوران پاکستان نے یہ دعویٰ کیا تھا کہ انڈیا پاکستان پر اسرائیلی ڈرونز سے حملہ کر رہا ہے۔ پہلگام میں 22 اپریل کو ہونے والے حملے کے دو دن بعد اسرائیلی وزیر اعظم بنیامن نتن یاہو نے پی ایم مودی کو فون کیا اور کہا کہ مجرموں کو سزا ملنی چاہیے۔\nاس کے علاوہ انڈیا میں اسرائیلی سفیر نے کہا کہ انڈیا کو اپنے دفاع کا پورا حق حاصل ہے۔ اسرائیل اس وقت کھل کر انڈیا کی حمایت کر رہا تھا جب وہ خود ایک بڑی جنگ میں الجھا ہوا ہے۔ روس انڈیا کا تاریخی ساتھی ہے، لیکن اس نے پورے معاملے میں اسرائیل کی طرح آواز نہیں اٹھائی۔\nانڈیا نے پاکستان میں فوجی کارروائی شروع کی تو روس نے دونوں ممالک سے امن کی اپیل کی۔ سوشل میڈیا پر کچھ لوگ حیرت کا اظہار کر رہے تھے کہ سنہ 1971 میں پاکستان کے ساتھ جنگ میں سوویت یونین کا جو مؤقف تھا اب وہ روس کا موقف نہیں رہا۔ ظاہر ہے اس کے بعد دنیا بہت بدل چکی ہے۔\nدوسری جانب سنہ 2014 میں نریندر مودی کے وزیر اعظم بننے کے بعد انڈیا کے اسرائیل کے ساتھ تعلقات مزید گہرے ہو گئے ہیں۔ نریندر مودی اسرائیل کا دورہ کرنے والے پہلے وزیر اعظم تھے۔\nجب دنیا کے تقریباً تمام ممالک پاکستان اور انڈیا کے درمیان تنازع میں غیر جانبدار نظر آنے کی کوشش کر رہے تھے تو اسرائیل کھل کر انڈیا کے ساتھ کیوں کھڑا ہوا؟\nسعودی عرب میں انڈیا کے سابق سفیر تلمیذ احمد کا کہنا ہے کہ انڈیا میں اس وقت جو پارٹی اقتدار میں ہے اس کی اسرائیل کے ساتھ نظریاتی قربت ہے۔\nتلمیذ احمد کہتے ہیں: ’اسرائیل اور انڈیا کا پرانا رشتہ ہے۔ اسرائیل میں ہندوتوا اور صیہونی تحریک کے درمیان نظریاتی مماثلت دیکھی جاتی ہے۔ اسرائیل کے انڈیا کے ساتھ خاص تعلقات ہیں۔‘ \nان کا کہنا ہے کہ ’اسرائیل انڈیا کو اپنے قریب لانے کی کوشش کر رہا ہے۔ اسرائیلی سفیر نے کئی بار عوامی سطح پر کہا ہے کہ انڈیا جو کچھ کر رہا ہے وہ بالکل درست ہے۔ انڈیا اور اسرائیل کے درمیان دفاعی تعاون میں بھی اضافہ ہوا ہے۔‘\nپاکستان کے خلاف اسرائیلی ڈرونز کے مبینہ استعمال کے حوالے سے مقامی انگریزی نیوز ویب سائٹ ٹائمز آف اسرائیل نے لکھا کہ ’یہ نہ صرف سٹریٹجک اہمیت رکھتا ہے بلکہ انڈیا اور اسرائیل کے بڑھتے ہوئے سٹریٹجک تعلقات کی گہرائی کی طرف بھی اشارہ کرتا ہے۔ اس سے یہ ظاہر ہوتا ہے کہ انڈیا اور اسرائیل کے تعلقات پچھلی چند دہائیوں میں پختہ ہوئے ہیں۔‘\nیروشلم انسٹی ٹیوٹ فار سٹریٹجی اینڈ سکیورٹی کا سینیئر فیلو ڈاکٹر اوشرت برواڈکر نے ٹائمز آف اسرائیل کو بتایا کہ ’انڈیا کی سٹریٹجک حکمت عملی میں اسرائیل ایک اہم کردار ادا کر رہا ہے۔ انڈیا کو اسرائیل سے خاص طور پر پاکستان کے ساتھ بڑھتی ہوئی کشیدگی اور دہشت گردی کے خلاف جنگ میں کافی مدد مل رہی ہے۔‘\nاوشرت برواڈکر نے کہا: ’انڈیا اسرائیل ایرو سپیس اِنڈسٹریز سے دفاعی نظام خریدنے میں سب سے آگے ہے۔ اسرائیل کے جدید ڈرونز کی وجہ سے انڈیا کی نگرانی کی صلاحیت میں اضافہ ہوا ہے۔ اسرائیل کے نقطہ نظر سے انڈیا نہ صرف ایک اہم مارکیٹ ہے بلکہ مشترکہ خدشات کے ساتھ ایک سٹریٹجک پارٹنر بھی ہے۔‘\nڈاکٹر برواڈکر کا کہنا ہے کہ ’اسرائیل اور انڈیا کی دوستی کے حوالے سے ایک طویل عرصے سے ایک بیانیہ پھیلایا جا رہا ہے کہ ہندو اور یہودی مل کر اسلام کو مٹانے کے لیے کام کر رہے ہیں۔‘\nانھوں نے اخبار کو بتایا: ’جب حماس نے 7 اکتوبر سنہ 2023 کو حملہ کیا تو کئی یورپی ممالک اور روایتی اتحادیوں نے ہتھیاروں کی فراہمی میں تاخیر کی جبکہ انڈیا کھل کر ہمارے حق میں تھا۔ انڈیا نے سفارتی خطرات اور بین الاقوامی تنقید کے باوجود ایسا کیا۔‘\nپاکستان نے ابھی تک اسرائیل کو بطور ملک تسلیم نہیں کیا ہے۔\nایسے میں دونوں ممالک کے درمیان سفارتی تعلقات نہیں ہیں۔ پاکستان میں اسرائیل کے خلاف مظاہرے باقاعدگی سے ہوتے رہتے ہیں۔\nانڈیا 15 اگست 1947 کو ایک آزاد ملک بنا اور اسرائیل 14 مئی 1948 کو۔\nاس وقت انڈیا نے بھی اسرائیل کے قیام کے خلاف ووٹ دیا تھا۔\nانڈیا کے پہلے وزیر اعظم جواہر لعل نہرو فلسطین کے بغیر اسرائیل کے قیام کے خلاف تھے۔ حالانکہ انڈیا نے نہرو کے زمانے میں ہی اسرائیل کو 1950 میں تسلیم کر لیا لیکن سفارتی تعلقات قائم کرنے میں 42 سال لگے اور یہ کام کانگریس کے وزیر اعظم پی وی نرسمہا راؤ نے 1992 میں کیا۔\nانڈیا پہلا غیر عرب ملک تھا جس نے سنہ 1988 میں فلسطین کو تسلیم کیا۔ دوسری طرف ایک غیر عرب ملک کے طور پر انڈیا طویل عرصے سے اسرائیل کے خلاف ایک مضبوط آواز بنا رہا۔\nسفارتی علیحدگی کے خاتمے کے بعد سے دونوں ممالک کے تعلقات بہت گہرے ہو گئے ہیں۔ اگرچہ پی وی نرسمہا راؤ نے سفارتی جلاوطنی کا خاتمہ کیا لیکن یہ بی جے پی حکومت تھی جس نے اس کی حوصلہ افزائی کی۔\nکسی بھی اسرائیلی وزیر اعظم کا انڈیا کا پہلا دورہ سنہ 2003 میں اٹل بہاری واجپائی کی بی جے پی حکومت کے دوران ہوا تھا۔ اس وقت ایریل شیرون انڈیا آئے۔ نریندر مودی اسرائیل کا دورہ کرنے والے پہلے انڈین وزیر اعظم بنے۔\nسنہ 2008 میں انڈین سیکریٹری دفاع وجے سنگھ نے اسرائیل کا دورہ کیا۔ اس دورے کے حوالے سے اسرائیل کے لبرل سمجھے جانے والے اخبار ہیرٹز نے دونوں ممالک کے تعلقات کا جائزہ پیش کیا تھا۔\nاس اخبار نے اپنے تجزیے میں لکھا ہے کہ ’انڈیا اور اسرائیل کے تعلقات اس وقت مضبوط ہوتے ہیں جب انڈیا اور پاکستان کے درمیان تناؤ بڑھتا ہے یا انڈین سیاست میں دائیں بازو کا عروج ہوتا ہے یا اس کی قیادت میں مسلم مخالف جذبات میں اضافہ ہوتا ہے۔‘\nاسرائیلی اخبار نے اپنے تجزیے میں لکھا کہ ’جب 1999 میں کارگل کے مقام پر انڈیا اور پاکستان کے درمیان جھڑپ ہوئی تو انڈیا نے اسرائیل کے ساتھ سفارتی تعلقات مضبوط کر لیے۔ میڈیا رپورٹس کے مطابق اس وقت اسرائیل کی وزارت دفاع کے ڈائریکٹر جنرل آموس یارون ہتھیاروں کی ہنگامی کھیپ لے کر انڈیا پہنچے تھے۔‘\nدلچسپ بات یہ ہے کہ عرب ممالک کے ساتھ اچھے تعلقات کے باوجود انڈیا کو مسئلہ کشمیر پر عرب لیگ کی حمایت نہیں ملی۔ عرب لیگ اس معاملے میں ہمیشہ پاکستان کے ساتھ کھڑی رہی۔\n1978 میں اسرائیل نے مصر اور دیگر عرب ممالک کے ساتھ کیمپ ڈیوڈ معاہدے پر دستخط کیے۔\nاس کے تحت بعض عرب ممالک نے اسرائیل کے ساتھ سفارتی تعلقات قائم کرنے کا فیصلہ کیا۔ کیمپ ڈیوڈ معاہدے نے انڈیا کو بھی اسرائیل کے تئیں اپنی پالیسی تبدیل کرنے میں مدد کی۔\nمعروف سفارت کار اور انڈیا کے سابق سکریٹری خارجہ جے این ڈکشِت نے اپنی کتاب ’مائی ساؤتھ بلاک ایئرز: میموریز آف اے فارن سیکریٹری‘ میں لکھا ہے کہ ’عرب ممالک کے بعض سفیروں نے اسرائیل کے ساتھ سفارتی تعلقات قائم کرنے کے فیصلے پر اعتراض کیا اور کہا کہ انڈیا کو اس کا خمیازہ بھگتنا پڑے گا، ہم نے فیصلہ کیا ہے کہ ہم اعتراض کرنے والوں کو سیدھا جواب دیں گے اور جھکیں گے نہیں۔‘\nجے این ڈکشِت نے لکھا ہے کہ ’میں نے کہا کہ انڈیا نے بین الاقوامی مسائل پر کئی اسلامی ممالک کی حمایت کی لیکن کشمیر کے معاملے میں ہمیں حمایت نہیں ملی۔‘ \n’میں نے یہ بھی کہا کہ انڈیا اپنی خودمختاری میں کسی قسم کی مداخلت کے سامنے نہیں جھکے گا اور اپنے مفادات کے لیے کام کرتا رہے گا۔ عرب دنیا کے میڈیا میں انڈیا کو تنقید کا نشانہ بنایا گیا، کچھ لوگوں نے انڈیا کے اس فیصلے پر سوالات اٹھائے لیکن اس سے انڈیا اور عرب ممالک کے تعلقات متاثر نہیں ہوئے۔‘\nآزادی کے بعد سے انڈیا کے مشرق وسطیٰ اور عرب مسلم ممالک کے ساتھ تعلقات بہت گہرے رہے ہیں لیکن کشمیر کے معاملے پر ان ممالک کا موقف پاکستان کے حق میں رہا ہے۔\n1969 میں مراکش کے دارالحکومت رباط میں اسلامی ممالک کا سربراہی اجلاس ہوا اور اس میں انڈیا کو بھی شرکت کی دعوت دی گئی۔ لیکن پاکستان کے احتجاج کے بعد انڈیا سے دعوت نامہ واپس لے لیا گیا۔\nبہت سے لوگوں کا خیال ہے کہ انڈیا نے مشرق وسطیٰ کے اسلامی ممالک کے پاکستان نواز رویے کے پیش نظر اسرائیل کو گلے لگایا۔ انڈیا کی یہ دلیل بھی تھی کہ اسرائیل ایک جمہوری ملک ہے۔\nاب انڈیا میں نریندر مودی کی اکثریت والی حکومت ہے اور اسرائیل کے حوالے سے اسے کسی بھی سطح پر کوئی ہچکچاہٹ نہیں ہے۔\nجولائی سنہ 2017 میں وزیر اعظم نریندر مودی نے اسرائیل کا دورہ کیا اور یہ کسی بھی انڈین وزیر اعظم کا اسرائیل کا پہلا دورہ تھا۔ \nاس سے قبل انڈیا سے کوئی اعلیٰ سطح کا لیڈر اسرائیل جاتا تھا تو وہ فلسطینی سرزمین پر ضرور جاتا تھا لیکن مودی اپنے دورے میں فلسطینی علاقوں میں نہیں گئے اور نہ ہی اس دورے میں ایک بار بھی فلسطین کا نام لیا۔",
        "published_date": "Tue, 13 May 2025 06:34:10 GMT",
        "source": "BBC Urdu"
    },
    {
        "guid": "https://urdu.arynews.tv/imran-khan-ali-amin-gandapur-14-05-2025/",
        "title": "بانی پی ٹی آئی نے کہا ہے ملک کی خاطر بات چیت کیلیے تیار ہوں، علی امین گنڈاپور",
        "link": "https://urdu.arynews.tv/imran-khan-ali-amin-gandapur-14-05-2025/",
        "image_url": "https://urdu.arynews.tv/wp-content/uploads/2025/01/ali-amin-gandapur.jpg",
        "article": "اسلام آباد: وزیر اعلیٰ خیبر پختونخوا علی امین گنڈاپور کا کہنا ہے کہ بانی پاکستان تحریک انصاف (پی ٹی آئی) نے کہا ہے وہ ملک کی خاطر بات چیت کیلیے تیار ہیں۔\nاسلام آباد ہائیکورٹ کے باہر میڈیا سے گفتگو میں علی امین گنڈاپور نے کہا کہ عمران خان کی مکمل رہائی کیلیے بھی درخواستیں زیر سماعت ہیں، بجٹ میں ان کے وژن کیلیے ملاقات ہونی چاہیے لیکن ملنے نہیں دیا جا رہا۔\nعلی امین گنڈاپور نے کہا کہ اب ذات اور انا سے نکل کر ملک کیلیے سوچنے کی ضرورت ہے، پورے پاکستان کو متحد ہونے کی ضرورت ہے۔\nیہ بھی پڑھیں: بانی پی ٹی آئی کی زندگی کو اڈیالہ میں شدید خطرہ ہے، علی امین گنڈاپور\nانہوں نے کہا کہ عمران خان نے بھی بیان دیا ہے قوم کو متحد ہونا چاہیے، بانی پی ٹی آئی کے بچوں کی ویڈیو اصلی ہیں یا جعلی اس پر ابھی کچھ نہیں کہہ سکتا۔\nقبل ازیں، اسلام آباد ہائیکورٹ میں عمران خان کی پیرول پر رہائی کی درخواست پر رجسٹرار آفس کے اعتراضات کے ساتھ سماعت ہوئی، قائم مقام چیف جسٹس نے کہا کہ جو اعتراضات لگے ہیں میں ان پر آرڈر پاس کر دوں گا۔ انہوں نے استفسار کیا کہ کیا یہ اس معاملے کو ڈویژن بینچ میں لے کر جانا چاہتے ہیں؟\nعلی امین گنڈاپور اپنے وکیل لطیف کھوسہ کے ہمراہ عدالت میں موجود تھے۔ وکیل نے کہا کہ قابل سماعت ہونے کو اسسٹنٹ رجسٹرار نہیں دیکھ سکتا یہ عدالت نے دیکھنا ہے کہ درخواست قابل سماعت ہے یا نہیں۔\nعدالت نے کہا کہ ہر کوئی اس عدالت کیلیے قابل احترام ہے۔ وکیل لطیف کھوسہ نے کہا کہ یہ تاثر ہے کہ یہ ہی شخص کو انصاف نہیں مل رہا۔ انہوں نے استدعا کی کہ یہ تاثر ختم ہونا چاہیے۔\nاسلام آباد ہائیکورٹ نے کہا کہ یہ تو حکومت کا کام ہے آپ اس کے پاس جائیں یہاں کیوں آگئے؟ وکیل نے کہا کہ پروبیشن اور پیرول دونوں الگ الگ معاملات ہیں، اگر حکومت نہیں کرتی تو اپیل آپ کے پاس زیر سماعت ہے۔\nعدالت نے کہا کہ اگر حکومت نہیں کرتی تو پھر آجائیں۔ اس پر لطیف کھوسہ نے کہا کہ ہماری اپیل بھی ابھی تک نہیں لگی استدعا ہے وہ تو لگا دیں۔\nاس پر سرکاری وکیل کا کہنا تھا کہ انہوں نے پہلے ہی درخواست دے رکھی ہے، وہ صوبائی حکومت کے پاس ابھی پینڈنگ ہے۔ عدالت نے کہا کہ یہ تو ہمارے دائرہ اختیار میں بھی نہیں۔\nعلی امین گنڈاپور کے وکیل نے کہا کہ اپیل آپ کے پاس پینڈنگ ہے اور یہ آپ کا اختیار ہے، موجودہ حالات میں عمران خان کی باہر موجودگی بہت ضروری ہے، رات بھی لاہور ایئرپورٹ کے پاس ڈورن گرا ہے، بانی پی ٹی آئی نے ہم سب کو بھی متحد ہونے کا کہا ہے، یہ درخواست بھی آپ کے دائرہ اختیار میں ہی آتی ہے۔\nعدالت نے کہا کہ کیا آپ اس درخواست کو ڈویژن بینچ میں بھجوانا چاہتے ہیں؟ اس پر سرکاری وکیل نے کہا کہ ملاقاتوں سے متعلق توہین عدالت درخواستیں بھی زیر سماعت ہیں، درخواستیں منظور ہوگئی تھیں ابھی توہین عدالت درخواستیں زیر سماعت ہیں۔\nلطیف کھوسہ نے کہا کہ وزیر اعلیٰ ایگزیکٹیو ہے اور صوبے کی نمائندگی کرتا ہے اسے بھی ملنے نہیں دیا جا رہا، توہین عدالت کی 7 درخواستیں آپ کے پاس پینڈنگ پڑی ہوئی ہیں، اعتراضات دور کرتے ہوئے ایک ہفتے میں لگانے کی ہدایت کی تھی دو روز باقی ہیں، اس درخواست کو بھی ان کے ساتھ لگا لیں۔\nعدالت نے کہا کہ اس درخواست پر تو ابھی اعتراض ہیں۔ وکیل نے کہا کہ اس پر بھی آپ نے ہی اعتراض دور کرنے ہیں استدعا ہے ہدایات جاری کر دیں، عمران خان کی ہر درخواست پر اعتراض لگا دیتے ہیں، یہ آپ نے دیکھنا ہے استدعا ہے آفس کو ہدایات جاری کریں ایسانہ کرے۔\nقائم مقام چیف جسٹس نے کہا کہ درخواست پر رجسٹرار آفس کے جو اعتراضات لگے ہیں ان پر آرڈر پاس کر دوں گا، عدالت اعتراضات سے متعلق تحریری حکم نامہ جاری کرے گی۔",
        "published_date": "Wed, 14 May 2025 05:41:07 +0000",
        "source": "ARY Urdu"
    },
    {
        "guid": "https://urdu.arynews.tv/president-trump-asks-saudi-prince-during-speech/",
        "title": "امریکی صدر کا سعودی ولی عہد محمد بن سلمان سے دلچسپ سوال",
        "link": "https://urdu.arynews.tv/president-trump-asks-saudi-prince-during-speech/",
        "image_url": "https://urdu.arynews.tv/wp-content/uploads/2025/05/trump-salman.jpg",
        "article": "امریکی صدر ڈونلڈ ٹرمپ نے اس وقت سعودی عرب میں موجود ہیں جہاں انہوں نے سعودی ولی عہد محمد بن سلمان سے دلچسپ سوال کیا ہے۔\nامریکی صدر ڈونلڈ ٹرمپ اس وقت سعودی عرب میں موجود ہے جہاں دونوں ممالک کے درمیان تاریخی دفاعی معاہدہ ہوا جس کی مالیت 142ارب ڈالر ہے۔\nاس دوران ایک تقریب سے خطاب کرتے ہوئے امریکی صدر ڈونلڈ ٹرمپ اور سعودی ولی عہد محمد بن سلمان کے درمیان ملاقات کے دوران ایک دلچسپ لمحہ آیا۔\nامریکی صدر ٹرمپ نے مسکرا کر پوچھا \"تم بہت محنت کرتے ہو۔۔۔ کیا تم سوتے بھی ہو، محمد؟”جس پر بن سلمان نے ہلکے پھلکے انداز میں جواب دیا \"کوشش کرتا ہوں!”\nواضح رہے کہ سعودی حکومت نے امیریکی صدر کا شاندار استقبال کیا، سعودی فضائی حدود میں داخل ہونے پر سعودی لڑاکا طیاروں نے ٹرمپ کے ائیرفورس ون کو حصار میں لے کر ائیرپورٹ تک پہنچایا۔\nسعودی ولی عہد نے ٹرمپ کا پُرتپاک استقبال کیا اور دونوں رہنماؤں نے کچھ دیر تبادلہ خیال کیا۔\nخیال رہے کہ اس دورے کے دوران صدر ٹرمپ خلیجی تعاون کونسل کے اجلاس میں بھی شرکت کریں گے اور قطر اور متحدہ عرب امارات بھی جائیں گے۔",
        "published_date": "Wed, 14 May 2025 05:29:23 +0000",
        "source": "ARY Urdu"
    },
    {
        "guid": "https://urdu.arynews.tv/rafale-deal-congress-dassault-ceo-interview/",
        "title": "رافیل ڈیل میں کرپشن: کانگریس رہنماؤں نے مودی سرکار کا بھانڈا پھوڑ دیا",
        "link": "https://urdu.arynews.tv/rafale-deal-congress-dassault-ceo-interview/",
        "image_url": "https://urdu.arynews.tv/wp-content/uploads/2025/05/modi-rafale.jpg",
        "article": "بھارت کی اپوزیشن جماعت کانگریس کے رہنماؤں نے مودی سرکار کی رافیل طیاروں کی خریداری سے متعلق ڈیل میں کرپشن سے پردہ اٹھا دیا۔\nمیڈیا رپورٹس کے مطابق کانگریس رہنما رندیپ سنگھ سرجیوالا نے رافیل طیارے بنانے والی کمپنی ڈسالٹ کے سی ای او ایرک ٹراپئر کے حالیہ انٹرویو پر اپنے ردعمل کا اظہار کیا۔\nیہ بھی پڑھیں: رافیل کی تباہی کے سوال پر بھارتی ایئر مارشل کا جواب\nرندیپ سنگھ سرجیوالا نے کہا کہ ڈکٹیشن پر مبنی انٹرویوز اور گھڑی جھوٹی باتیں رافیل اسکینڈل کو نہیں دبا سکتیں، قوم کو تبدیل شدہ وضاحت نہیں منصفانہ تحقیقات کی ضرورت ہے۔\n‘Dictated Interviews’ & ‘Manufactured Lies’ can not suppress the #Rafale Scam!\nFirst rule of Law-\nMutual Beneficiaries & Co-accused’s statements hold no value.\nSecond Rule:-Beneficiaries & Accused can’t be Judge in their own case.\nTruth has a way of coming out. https://t.co/rRoGlKNl6q\n— Randeep Singh Surjewala (@rssurjewala) November 13, 2018\n\nانہوں نے کہا کہ قانون کا پہلا اصول، فائدہ اٹھانے والے اور شریک ملزم کے بیانات کی کوئی حیثیت نہیں، قانون کا دوسرا اصول، فائدہ اٹھانے والے اور ملزم اپنے کیس میں جج نہیں بن سکتے۔\nان کا کہنا تھا کہ بھارتیہ جنتا پارٹی (بی جے پی) کی حکومت اور ڈسالٹ کے درمیان طے شدہ میچ رافیل بدعنوانی کو چھپا نہیں سکتا، مودی اور ایرک ٹراپئر کے پی آر اسٹنٹس کرپشن پر پردہ نہیں ڈال سکتے۔\n#Rafale Scam!\nNation doesn’t need ‘doctored explanations’ but ‘fair investigation’!\nFixed match between BJP Govt & Dassault and PR Stunts of PM Modi & Eric Trappier can’t hide the blatant corruption.\nOur Statement-: pic.twitter.com/P4xAGiUj7z\n— Randeep Singh Surjewala (@rssurjewala) November 13, 2018\n\nدوسری جانب، سنجے نروپم نے اپنے بیان میں انکشاف کیا کہ رافیل طیاروں کی ڈیل میں تقریباً 41 ہزار کروڑ کی کرپشن کی گئی ہے، آج تک ان طیاروں کی اصل قیمت نہیں بتائی گئی۔\nسنجے نروپم نے کہا کہ رافیل طیاروں کی آفیشل ڈیل میں مودی کے دوست انیل امبانی کو فائدہ پہنچایا گیا، مودی سرکار نے کہا کہ فرانس نے انیل امبانی کو ڈیل میں شامل کرنے کا کہا تھا۔\n’فرانس حکومت نے کہا ہے کہ مودی سرکار کی جانب سے دباؤ ڈالا گیا تھا۔ ڈسالٹ کمپنی کے کاغذات میں جونیئر افسر نے سینئر کو بتایا نیل امبانی کو ڈیل میں شامل کرنا پڑے گا ورنہ کانٹریکٹ نہیں ملے گا۔‘",
        "published_date": "Wed, 14 May 2025 05:15:18 +0000",
        "source": "ARY Urdu"
    },
    {
        "guid": "https://urdu.arynews.tv/junaid-taj-bhatti-dg-pha-sialkot/",
        "title": "پارکس اینڈ ہارٹی کلچر اتھارٹی کے ڈائریکٹر جنرل نے دفتر میں سر میں گولی مار لی",
        "link": "https://urdu.arynews.tv/junaid-taj-bhatti-dg-pha-sialkot/",
        "image_url": "https://urdu.arynews.tv/wp-content/uploads/2025/05/Junaid-Taj.jpg",
        "article": "سیالکوٹ: پارکس اینڈ ہارٹی کلچر اتھارٹی سیالکوٹ کے ڈائریکٹر جنرل نے دفتر میں سر میں گولی مار لی۔\nتفصیلات کے مطابق سیالکوٹ میں ایک افسوس ناک واقعہ پیش آیا ہے، جس میں ڈی جی پی ایچ اے نے اپنے دفتر میں خود کو گولی مار لی، واقعے کی اطلاع ملتے ہی ڈسٹرکٹ پولیس افسر اپنی ٹیم کے ہمراہ موقع پر پہنچ گئے۔\nترجمان پولیس کے مطابق جنید تاج بھٹی اپنے آفس میں موجود تھے جب انھوں نے خود کو سر میں گولی ماری، جس کے بعد انھیں تشویش ناک حالت میں سول اسپتال منتقل کیا گیا۔\n\nڈی پی او فیصل شہزاد نے بتایا کہ واقعے کی ہر پہلو سے تحقیقات کر رہے ہیں، فرانزک اور تفشیشی ٹیمیں موقع پر پہنچ کر شواہد اکٹھے کرنے میں مصروف ہیں، قانونی کارروائی شروع کر دی گئی ہے۔\nواضح رہے کہ جنید تاج بھٹی سیالکوٹ میں ڈائریکٹر جنرل پارکس اینڈ ہارٹیکلچر اتھارٹی تعینات تھے۔",
        "published_date": "Wed, 14 May 2025 05:14:49 +0000",
        "source": "ARY Urdu"
    },
    {
        "guid": "https://urdu.arynews.tv/ghilaf-e-kaaba-hajj-2025/",
        "title": "ایام حج، غلاف کعبہ کو 3 میٹر بلند کردیا گیا",
        "link": "https://urdu.arynews.tv/ghilaf-e-kaaba-hajj-2025/",
        "image_url": "https://urdu.arynews.tv/wp-content/uploads/2025/05/Hajj-2025-5.jpg",
        "article": "حرمین الشریفین انتظامیہ نے ایامِ حج سے پہلے غلافِ کعبہ کو زمین سے تین میٹر اونچا کردیا گیا ہے۔\nانتظامیہ حرمین شریفین کے مطابق غلاف کعبہ 15 ذی الحج تک زمین سے 3 میٹر اونچا رہے گا، اس اقدام کا مقصد حج کے ایام میں غلاف کو کسی بھی قسم کے نقصان سے محفوظ رکھنا ہے۔\nماضی میں عازمین غلاف کعبہ کو چھونے کے دوران اسکے ٹکڑے کاٹ کر ساتھ لے جاتے تھے جس سے غلاف کو نقصان پہنچتا تھا۔\n\nواضح رہے کہ اس سال 1445 ہجری کے حج کو تاریخ میں سب سے زیادہ ہجوم والے حج کے اجتماعات میں شمار کیا جارہا ہے۔\nالعربیہ اردو کے مطابق شاہ عبدالعزیز کی حکومت کے آغاز کے ساتھ ہی حج کی تعداد میں زبردست اضافہ دیکھنے میں آیا ہے، حج کے راستوں اور ان کی حفاظت پر زبردست کنٹرول حاجیوں کی تعداد میں اضافے کی وجہ بنا۔",
        "published_date": "Wed, 14 May 2025 05:11:39 +0000",
        "source": "ARY Urdu"
    },
    {
        "guid": "https://urdu.arynews.tv/operation-bunyan-al-marsoos-syrian-scholar/",
        "title": "شام کے معروف مذہبی اسکالر نے بھارت کیخلاف افواج پاکستان کی فتح کو تاریخی قرار دے دیا",
        "link": "https://urdu.arynews.tv/operation-bunyan-al-marsoos-syrian-scholar/",
        "image_url": "https://urdu.arynews.tv/wp-content/uploads/2025/05/operation-bunyan-al-marsoos.jpg",
        "article": "آپریشن بنیان مرصوص پر شام کے معروف مذہبی اسکالر ڈاکٹر عبدالعزیز الخطیب الحسنی الجیلانی نے پاکستانی مسلح افواج کو خراج تحسین پیش کیا اور بھارت کے خلاف فتح کو تاریخی قرار دے دیا۔\nمذہبی اسکالر ڈاکٹر عبدالعزیز الخطیب الحسنی الجیلانی نے اپنے بیان میں کہا کہ آپ کی بہادری اور پاکستان کے دفاع کے قصے دنیا میں گونج رہے ہیں، ہماری مسلح افواج ہماری شان ہیں اور ہمارے لشکر ہماری قوت ہیں۔\nپاک بھارت کشیدگی سے متعلق تمام خبریں\nانہوں نے کہا کہ اپنے ٹینکوں کو تیار رکھو، پرچم بلند اور اپنی صفوں میں متحد رہو، آپ کی بنیاد سیسہ پلائی ہوئی دیوار ہے، آپ کا جہاد مقدس ہے اپنے سروں کو بلند رکھتے ہوئے خالد بن ولید کو یاد رکھو۔\n’یہ دو ملکوں کی نہیں بلکہ دو عقیدوں یعنی ایمان و کفر کی جنگ تھی۔ آپ اپنی امت کے مستقبل کیلیے ایک صف میں کھڑے ہو جائیں۔ اس وقت پورا عالم اسلام آپ کی طرف دیکھ رہا ہے۔ افواج پاکستان کے سپہ سالار اور ہر بہادر سپاہی کیلیے ہماری طرف سے خوشبودار سلام۔‘\nان کا کہنا تھا کہ آپ نے وہ کام کر دکھایا ہے کہ تاریخ آپ کے نام سے بھری رہے گی، آپ کو فتح مبارک ہو اللہ پاک نے پاکستان کو محفوظ رکھا اور بلندی عطا فرمائی۔\nآپریشن بنیان مرصوص\n10 مئی بعد نماز فجر کے بعد پاکستان نے بزدلانہ بھارتی جارحیت کے خلاف آپریشن ’بنیان مرصوص‘ کے تحت کارروائی کا آغاز کیا جس نے دشمن ملک کو ہلا کر رکھ دیا۔\nآپریشن میں پاک فوج نے بھارت کے علاقے بیاس میں براہموس میزائل اسٹوریج سائٹ کو تباہ کیا، ادھم پور ایئربیس اور پٹھان کوٹ میں ایئرفیلڈ کو ملیا میٹ کیا اور اڑی سیکٹر میں بھارت کے سپلائی ڈپو کو نیست و نابود کیا۔\nجوابی حملے میں بھارت کا بریگیڈ ہیڈ کوارٹرز کے جی ٹاپ کو تباہ کیا گیا۔ آدم پور کی ائیرفیلڈ کو بھی تباہ کر دیا گیا جہاں سے بھارت نے آدم پور ایئر فیلڈ سے امرتسر میں سکھوں، پاکستان اور افغاستان پر میزائل داغے گئے تھے۔\nوہ تمام بیسز جہاں سے پاکستان کے عوام اور مساجد پر حملے کیے گئے ان کو نشانہ بنایا گیا۔ پاکستان نے دہرنگیاری میں بھارتی آرٹلری گن پوزیشن اور نگروٹا میں براہموس اسٹوریج سائٹ کو بھی تباہ کیا۔\nنگروٹا میں براہموس اسٹوریج سائٹ تباہ ہونے سے بھاری نقصانات کی اطلاعات ملیں۔ پاک فوج نے بھارت کی سورت گڑھ ائیر فیلڈ بھی ملیا میٹ کی۔ راجوڑی میں پاکستان میں دہشتگردی کروانے والا بھارتی ملٹری انٹیلیجینس کا تربیتی مرکز اور بھارت کی سرسہ ایئر فیلڈ کو تباہ کیا گیا۔\nبھارت کی اڑی فیلڈ سپلائی ڈپو کو تباہ کیا گیا۔ پاکستان نے بھارت کی بھٹنڈہ ایئرفیلڈ اور اکھنور ایوی ایشن بیس کو تباہ کیا۔",
        "published_date": "Wed, 14 May 2025 04:59:30 +0000",
        "source": "ARY Urdu"
    },
    {
        "guid": "https://urdu.arynews.tv/modi-speech-psychologist-expert-opinion/",
        "title": "تقریر کے دوران مودی کی انگلی مسلسل کیوں کانپ رہی تھی؟ ماہر نفسیات نے وجہ بتا دی، ویڈیو",
        "link": "https://urdu.arynews.tv/modi-speech-psychologist-expert-opinion/",
        "image_url": "https://urdu.arynews.tv/wp-content/uploads/2025/05/modi-3.jpg",
        "article": "نئی دہلی: بھارت کے شکست خوردہ وزیر اعظم نریندر مودی کے قوم سے خطاب پر ماہرین نفسیات کا دل چسپ تجزیہ سامنے آیا ہے، معرکہ مرصوص میں تاریخی شکست کے بعد مودی شدید بوکھلاہٹ کا شکار ہو چکا ہے، مودی نے اپنی ہزیمت چھپانے کے لیے خطاب کے نام پر پرانی گیدڑ بھبھکیوں کو دہرایا۔\nماہرین نفسیات کے مطابق نریندر مودی کی تقریر ایک شکست خوردہ شخص کی تقریر تھی، مودی قوم سے خطاب کے دوران شدید خوف کا شکار دکھائی دیے، تقریر کے دوران انھوں نے پاکستان پر روایتی الزامات کو دہرایا۔\nماہرین نفسیات کا کہنا ہے کہ قوم سے خطاب کے دوران مودی کی باڈی لینگویج اور چہرے کے تاثرات سے بھارت کی ہار واضح نظر آئی، مودی قوم سے خطاب کے دوران ’’آف کلر‘‘ نظر آئے، مودی کی تقریر نفسیاتی اور طبی لحاظ سے غیر منظم تھی جو شدید اضطراب کی نشان دہی کرتی ہے۔\nماہرین نفسیات کے مطابق نریندر مودی نے پاکستان کے دریاؤں میں پانی روکنے کا گول مول ذکر کیا، تقریر کے دوران ان کی انگلی مسلسل کانپ رہی تھی۔\nادھر سیاسی تجزیہ کار کہہ رہے ہیں کہ نریندر مودی کی سیاست کے خاتمے کا وقت شروع ہو چکا ہے، دنیا اس بات کی گواہی دے چکی ہے کہ پاکستان سے جنگ پر بھارت کو بڑی ذلت کا سامنا کرنا پڑا ہے، مودی کے جو جھوٹے دعوے، نعرے اور ناپاک عزائم تھے، وہ سب چکنا چور ہو گئے ہیں۔\nسیاسی تجزیہ کار کے مطابق بھارتی عوام اور اپوزیشن دونوں اب نریندر مودی کے خلاف ہو چکے ہیں، جس طرح پاکستان کی عوام پاک فوج کے حق میں باہر نکلی ہے، اسی طرح بھارتی عوام مودی کے خلاف باہر نکل آئی ہے، پاک بھارت جارحیت سے جتنی خوشی پاکستان کو ہوئی ہے اس سے کئی گنا زیادہ دکھ بھارت کو ہوا ہے۔\nسیاسی تجزیہ کار کے مطابق مودی اب کتنا عرصہ اقتدار میں رہتے ہیں اس کا فیصلہ وقت کرے گا، پاکستان نے بھارت کو جنگ کے دوران شکست سے دوچار کیا جو مودی کے لیے شرمندگی کا باعث بن چکا ہے۔",
        "published_date": "Wed, 14 May 2025 04:59:29 +0000",
        "source": "ARY Urdu"
    },
    {
        "guid": "https://urdu.arynews.tv/karachi-port-qasim-murder/",
        "title": "کراچی: پورٹ قاسم چورنگی کے قریب فائرنگ، 3 افراد جاں بحق",
        "link": "https://urdu.arynews.tv/karachi-port-qasim-murder/",
        "image_url": "https://urdu.arynews.tv/wp-content/uploads/2025/05/Firing-1.jpg",
        "article": "کراچی میں پورٹ قاسم چورنگی پر فائرنگ سے تین افراد قتل اور پانچ زخمی ہوگئے ہیں۔\nتفصیلات کے مطابق کراچی میں پورٹ قاسم چورنگی پر فائرنگ کا وقعہ پیش آیا ہے جس کے نتیجے میں تین افراد قتل اور پانچ زخمی ہوگئے ہیں۔\nپولیس کا کہنا ہے کہ مقدمہ مقتول عثمان کے والد کی مدعیت میں تھانہ شاہ لطیف میں درج ایف آئی آر قتل اور اقدام قتل کی دفعات کے تحت درج کی گئی۔\nوالد کا کہنا ہے کہ فریقین کے ساتھ ملیر کورٹ میں طلاق کا کیس چل رہا تھا، ناراضگی کی وجہ سے میرے بیٹے کو ملزمان تنگ کرتے تھے۔\nپولیس کا کہنا ہے کہ جاں بحق افراد کی شناخت توقیر ولد صدیق عمر ،توصیف ولد محمد بشیر ، عثمان ولد منصف کے نام سے ہوئی جبکہ زخمیوں میں نعمان ولد بشیر اور منصف ولد عبدالطیف شامل ہیں۔",
        "published_date": "Wed, 14 May 2025 04:37:44 +0000",
        "source": "ARY Urdu"
    },
    {
        "guid": "https://urdu.arynews.tv/syria-expresses-joy-donald-trump/",
        "title": "شام کا امریکی صدر کے بیان پر خوشی کا اظہار",
        "link": "https://urdu.arynews.tv/syria-expresses-joy-donald-trump/",
        "image_url": "https://urdu.arynews.tv/wp-content/uploads/2025/03/Syria-Ahmed-al-Sharaa.jpg",
        "article": "دمشق: شام نے امریکی صدر ڈونلڈ ٹرمپ کے پابندیاں ہٹانے کے اعلان کو خوش آئند قرار دے دیا ہے۔\nتفصیلات کے مطابق شام نے صدر ٹرمپ کے اعلان پر خوشی کا اظہار کیا ہے، شامی وزارت خارجہ نے کہا ٹرمپ کی جانب سے پابندیوں کے خاتمے کا اعلان خوش آئند ہے۔\nوزارت خارجہ سے جاری بیان میں کہا گیا ہے کہ ہم امریکی صدر ٹرمپ کے مثبت اعلان کا خیر مقدم کرتے ہیں۔\nامریکا نے سابق صدر بشار الاسد کی حکومت کے دوران شام پر پابندیاں عائد کی تھیں، گزشتہ روز سعودی عرب کے ولئ عہد شہزادہ محمد بن سلمان کی درخواست پر امریکی صدر ڈونلڈ ٹرمپ نے شام پر عائد امریکی پابندیاں ختم کرنے کا اعلان کیا۔\nریاض میں منگل کے روز میڈیا سے گفتگو کرتے ہوئے ٹرمپ نے بتایا کہ میں نے ولی عہد شہزادہ محمد بن سلمان کے ساتھ مشاورت کے بعد یہ اہم فیصلہ کیا، ان کا کہنا تھا کہ ’’یہ فیصلہ شامی عوام کو ایک نئی امید دینے کے لیے کیا گیا ہے۔‘‘\nروئٹرز کے مطابق شام کے عبوری صدر احمد الشرع خلیج تعاون کونسل کے ساتھ ملاقاتوں کے لیے ریاض آئیں گے، اور امریکی صدر نے بھی ان سے ایک چھوٹی سی ملاقات پر رضامندی ظاہر کر دی ہے۔",
        "published_date": "Wed, 14 May 2025 04:36:35 +0000",
        "source": "ARY Urdu"
    },
    {
        "guid": "17449e330bc46bb8f7b5fc820f0b7f2c",
        "title": "پاک بھارت کشیدگی کے بعد بقیہ میچز کے ٹکٹوں کی فروخت کب شروع ہوگی؟",
        "link": "https://www.express.pk/story/2761378/when-will-ipl-ticket-sales-resume-after-pak-india-tensions-2761378/",
        "image_url": "https://img.express.pk/logo/expresslogo.webp",
        "article": "پاکستان سپر لیگ (پی ایس ایل) کے 10ویں ایڈیشن کے بقیہ میچز کے ٹکٹوں کی فروخت کا آغاز آج سے ہوگا۔\nمیڈیا رپورٹس کے مطابق پی ایس ایل 10 کے بقیہ میچز کا آغاز 17 مئی سے ہوگا جبکہ ایونٹ کا فائنل 25 مئی کو لاہور کے تاریخی قذافی اسٹیڈیم میں کھیلا جائے۔\nپی ایس ایل کے اِن سنسنی خیز مقابلوں کے ٹکٹس شائقین کرکٹ کو آج سے دستیاب ہوں گے تاہم باقاعدہ پاکستان کرکٹ بورڈ (پی سی بی) کی جانب سے کیا جائے گا۔\nمزید پڑھیں: پی ایس ایل کا دوبارہ آغاز کس شہر سے ہوگا؟ تفصیلات جاری\nشائقین کرکٹ ٹکٹ نجی کوریئر کمپنی کی مقررہ برانچز سے حاصل کرپائیں گے۔\nدوسری جانب ذرائع کا کہنا ہے کہ پاک بھارت کشیدہ حالات کے بعد پاکستان سپر لیگ (پی ایس ایل) کے دوبارہ آغاز پر زیادہ شائقین کرکٹ کی آمد متوقع ہے۔\nمزید پڑھیں: پی ایس ایل کے بقیہ میچز کہاں ہوں گے؟ نام سامنے آگیا\nیاد رہے کہ پی ایس ایل ٹیموں کے درمیان 4 گروپ میچز یعنی کراچی کنگز بمقابلہ پشاور زلمی، لاہور قلندرز بمقابلہ پشاور زلمی، اسلام آباد یونائیٹڈ بمقابلہ کراچی کنگز اور ملتان سلطان بمقابلہ کوئٹہ گلیڈی ایٹرز کے میچز شامل ہیں۔\nاسکے علاوہ کوالیفائز، ایلیمنیٹر 1، ایلیمیٹر 2 اور فائنل کے میچز کھیلے جانے ہیں۔",
        "published_date": "Wed, 14 May 25 05:29:26 +0000",
        "source": "Express Urdu"
    },
    {
        "guid": "b50f68dca8cf413ab0cd82d6f10e74c9",
        "title": "ٹرمپ کی کشمیر پر ثالثی کے دعوؤں پر مودی کی خاموشی، بھارتی اپوزیشن سیخ پا",
        "link": "https://www.express.pk/story/2761377/trump-ki-kashmir-par-salisi-par-modi-ki-khamoshi-opposition-seekhpa-2761377/",
        "image_url": "https://img.express.pk/logo/expresslogo.webp",
        "article": "نئی دہلی: بھارتی وزیر اعظم نریندر مودی کو امریکی صدر ڈونلڈ ٹرمپ کے کشمیر تنازع پر ثالثی کے دعووں پر خاموشی رکھنے پر اپوزیشن جماعتوں نے شدید تنقید کا نشانہ بنایا ہے۔\nامریکی صدر نے دعویٰ کیا تھا کہ انہوں نے پاکستان اور بھارت کے درمیان جنگ بندی کرانے میں اہم کردار ادا کیا، اور تجارت کی طاقت سے دونوں ممالک کو مذاکرات کی میز پر لایا۔\nبھارتی اپوزیشن جماعتوں نے سوال اٹھایا ہے کہ کیا بھارت نے تیسری پارٹی کی ثالثی کو قبول کرلیا؟\nکانگریس کے جے رام رمیش نے کہا کہ مودی کی خاموشی سوالیہ نشان ہے: \"کیا ہم نے کسی 'نیوٹرل مقام' پر مذاکرات کی منظوری دے دی؟\"\nرندیپ سنگھ سرجے والا نے کہا: \"اگر ثالثی قبول نہیں کی گئی تو وزیر اعظم اس دعوے کی کھل کر تردید کیوں نہیں کر رہے؟\"\nکمیونسٹ پارٹی نے خصوصی پارلیمانی اجلاس کا مطالبہ کرتے ہوئے کہا کہ ٹرمپ کا اعلان بھارتی مؤقف کو کمزور کرتا ہے۔\n آل انڈیا مجلس اتحاد المسلمین کے اسد الدین اویسی نے کہا: \"ہم نے ہمیشہ شملہ معاہدے کے تحت تیسری پارٹی کی مداخلت کی مخالفت کی ہے، اب کیوں خاموشی ہے؟\"",
        "published_date": "Wed, 14 May 25 05:03:29 +0000",
        "source": "Express Urdu"
    },
    {
        "guid": "e7c0fa1d3401558e1a514974ae4ab091",
        "title": "عالمی سطح پر مقبوضہ کشمیر متنازعہ علاقہ تسلیم، پاکستانی موقف کی تائید",
        "link": "https://www.express.pk/story/2761376/aalmi-satah-pr-jammu-kashmir-mutanaza-ilaqa-tasleem-pakistani-muaqif-ki-taeed-2761376/",
        "image_url": "https://img.express.pk/logo/expresslogo.webp",
        "article": "کشمیر کے مسئلے نے ایک بار پھر عالمی منظرنامے پر اپنی موجودگی کو مضبوطی سے منوا لیا ہے۔\nمئی 2025 میں پاک بھارت کشیدگی کے بعد پاکستان کی سیاسی، عسکری اور سفارتی قیادت نے مسئلہ کشمیر کو جس عزم اور مؤثر انداز سے اجاگر کیا، اس نے دنیا کو جھنجھوڑ کر رکھ دیا۔\nڈی جی آئی ایس پی آر نے تینوں مسلح افواج کے نمائندوں کی مشترکہ پریس کانفرنس میں واضح کیا کہ حالیہ تنازعے کی جڑ مسئلہ کشمیر ہے اور جب تک یہ مسئلہ کشمیری عوام کی امنگوں اور اقوامِ متحدہ کی قراردادوں کے مطابق حل نہیں ہوتا، جنوبی ایشیا میں پائیدار امن کا قیام ممکن نہیں۔ بھارت کی جانب سے کشمیر کی حیثیت تبدیل کرنے کی کوششیں عالمی قوانین اور وعدوں کی کھلی خلاف ورزی ہیں۔\nاس کشیدگی کا سب سے اہم پہلو یہ تھا کہ مسئلہ کشمیر ایک مرتبہ پھر عالمی توجہ کا مرکز بن گیا۔ امریکی صدر ڈونلڈ ٹرمپ کی جانب سے ثالثی کی پیشکش اس بات کا ثبوت ہے کہ عالمی برادری اب اس مسئلے کو بھارت کا داخلی معاملہ ماننے کے بجائے ایک بین الاقوامی تنازع کے طور پر دیکھ رہی ہے۔\nپاکستان کی بھرپور سفارتی کوششوں کے باعث نہ صرف عالمی میڈیا نے اس تنازعے کو کوریج دی بلکہ انسانی حقوق کی تنظیموں نے بھی کشمیر میں ہونے والی زیادتیوں کو بے نقاب کیا۔ یوں عالمی دباؤ میں اضافہ ہوا کہ بھارت کو اس دیرینہ مسئلے کے حل کی طرف آنا پڑے۔\nمقبوضہ کشمیر کے سابق وزیراعلیٰ عمر عبداللہ نے بھی اس تبدیلی کا اعتراف کیا۔ ایک ٹی وی انٹرویو میں انہوں نے تسلیم کیا کہ پاکستان مسئلہ کشمیر کو بین الاقوامی سطح پر اٹھانے میں کامیاب ہو چکا ہے اور آج عالمی طاقتیں اس تنازعے میں سنجیدگی سے دلچسپی لے رہی ہیں۔\nان کا بیان نہ صرف بھارتی بیانیے کی نفی کرتا ہے بلکہ یہ اس بات کا ثبوت بھی ہے کہ مسئلہ کشمیر محض ایک علاقائی تنازع نہیں بلکہ ایک عالمی مسئلہ ہے، جس کا حل کشمیری عوام کی رائے کے مطابق نکالنا ناگزیر ہو چکا ہے۔\nیہ امر بھی قابلِ غور ہے کہ اگرچہ دونوں ممالک کے درمیان جنگ بندی ہو چکی ہے، لیکن مسئلہ کشمیر بدستور حل طلب ہے۔\nبھارت کی جانب سے مسلسل بربریت، ماورائے عدالت قتل اور آبادی کا تناسب بدلنے کی کوششیں جنوبی ایشیا کے امن کو مسلسل خطرے میں ڈالے ہوئے ہیں۔ عالمی برادری کو اب صرف بیانات سے آگے بڑھ کر عملی اقدامات اٹھانے کی ضرورت ہے تاکہ کشمیریوں کو ان کا بنیادی حق، حق خودارادیت مل سکے اور خطے میں دیرپا امن قائم ہو۔\nاس تناظر میں دیکھا جائے تو یہ حقیقت تسلیم کرنی ہوگی کہ جنوبی ایشیا میں امن اور ترقی کا انحصار مسئلہ کشمیر کے منصفانہ حل پر ہے۔ پاکستان ہمیشہ سے مسئلہ کشمیر کے حل کے لیے مذاکرات پر آمادہ رہا ہے اور اس نے بارہا اس خواہش کا اظہار کیا ہے کہ اس تنازعے کو پرامن طریقے سے حل کیا جائے۔\nبھارت کو بھی چاہیے کہ وہ اس حقیقت کا ادراک کرے کہ مزید ہٹ دھرمی خطے کو تباہی کی طرف لے جائے گی۔ اب وقت آ گیا ہے کہ مسئلہ کشمیر کو کشمیری عوام کی خواہشات اور اقوامِ متحدہ کی قراردادوں کے مطابق حل کیا جائے، تاکہ جنوبی ایشیا ایک پرامن اور خوشحال مستقبل کی طرف گامزن ہو سکے۔",
        "published_date": "Wed, 14 May 25 05:00:52 +0000",
        "source": "Express Urdu"
    },
    {
        "guid": "5ae8833e76801400b3c41800f6b6a384",
        "title": "ٹام کروز اداکاری کے بعد اب کونسے شعبے میں قدم رکھنا چاہتے ہیں؟",
        "link": "https://www.express.pk/story/2761375/tom-cruise-is-ready-to-make-waves-in-the-music-world-2761375/",
        "image_url": "https://img.express.pk/logo/expresslogo.webp",
        "article": "ہالی ووڈ کے معروف اداکار ٹام کروز نے فلمی دنیا میں ایک نئے شعبے کا رخ کرنے کی خواہش کا اظہار کیا ہے۔\nغیر ملکی میڈیا کے مطابق مشن امپاسیبل سیریز کی نئی فلم مشن امپاسیبل: دی فائنل ریکوننگ کی ریلیز سے قبل لندن میں ایک گفتگو کے دوران انہوں نے میوزیکل فلموں میں کام کرنے کی خواہش کا اظہار کر دیا۔\nان کا کہنا تھا کہ وہ ڈرامہ، ایکشن اور ایڈونچر کے ساتھ ساتھ اب موسیقی کی طرف بھی متوجہ ہو رہے ہیں، اور میوزیکل فلموں میں کام کرنا ان کا اگلا ہدف ہے۔\nٹام کروز نے کہا کہ وہ ہر فلم کے سیٹ پر کچھ نہ کچھ سیکھنے کی کوشش کرتے ہیں، چاہے وہ پانی کے اندر شوٹنگ ہو یا کسی نئے ہنر کا حصول۔ ان کا ماننا ہے کہ فنکار کو مسلسل سیکھنے اور خود کو بہتر بنانے کی جستجو میں رہنا چاہیے، چاہے وہ موسیقی ہو یا کوئی آلہ بجانا۔\nانہوں نے ہدایتکار و اداکار بین اسٹلر کی تعریف کرتے ہوئے ان کے ساتھ دوبارہ کام کرنے کی خواہش کا بھی اظہار کیا۔ کروز نے یہ بھی بتایا کہ وہ اپنے کرداروں پر خود تحقیق کرتے ہیں اور اس کے مطابق اسکرپٹ میں جان ڈالنے کی کوشش کرتے ہیں۔\nیاد رہے کہ ٹام کروز کی مشن امپاسیبل سیریز کی نئی فلم مشن امپاسیبل: دی فائنل ریکوننگ 21 مئی کو ریلیز ہو رہی ہے۔",
        "published_date": "Wed, 14 May 25 04:55:58 +0000",
        "source": "Express Urdu"
    },
    {
        "guid": "bd1b27622202cb5471658a0abc470106",
        "title": "برطانیہ کی اسرائیل کو ایف-35 پرزوں کی فراہمی عدالت میں چیلنج",
        "link": "https://www.express.pk/story/2761374/uk-ke-israel-ko-f35-jets-ki-supply-court-m-challange-2761374/",
        "image_url": "https://img.express.pk/logo/expresslogo.webp",
        "article": "لندن: برطانیہ کی جانب سے اسرائیل کو ایف-35 لڑاکا طیاروں کے پرزے فراہم کرنے کے فیصلے کو عدالت میں چیلنج کر دیا گیا ہے۔\nمیڈیا رپورٹس کے مطابق، فلسطینی انسانی حقوق تنظیم \"الحق\" نے ہائی کورٹ میں درخواست دائر کرتے ہوئے مؤقف اپنایا ہے کہ اسرائیل کو ان مہلک طیاروں کے پرزے دینا جنگی جرائم میں سہولت کاری کے مترادف ہے۔\nدرخواست گزار کے وکیل نے عدالت میں کہا کہ:\"غزہ میں جو کچھ ہو رہا ہے وہ الفاظ میں بیان نہیں کیا جا سکتا، اسرائیل نے صرف 18 ماہ میں ایک پورا معاشرہ مٹا دیا ہے۔\"\nانہوں نے دعویٰ کیا کہ اکتوبر 2023 سے اب تک 55 ہزار سے زائد فلسطینی شہید ہو چکے ہیں، اور اس صورتحال میں برطانیہ کا ایف 35 کے پرزوں کی سپلائی جاری رکھنا عالمی قوانین کی خلاف ورزی ہے۔\nرپورٹس کے مطابق، برطانیہ نے 2023 میں اسرائیل کو ہتھیاروں کی برآمد کے کئی لائسنس معطل کر دیے تھے، لیکن F-35 کے پرزوں کی فراہمی کو استثنیٰ دیا گیا تھا۔\nمقدمے کے دستاویزات سے معلوم ہوا ہے کہ یہ فیصلہ ڈیفنس سیکرٹری کے مشورے سے کیا گیا تھا۔\nدوسری طرف، برطانوی حکومت کا مؤقف ہے کہ ان پرزوں کی فراہمی سے بین الاقوامی امن و سلامتی پر گہرا اثر پڑ سکتا ہے۔\nدلچسپ بات یہ ہے کہ برطانیہ کے کئی جنگ مخالف اراکینِ پارلیمنٹ بھی اس عدالتی کیس کی حمایت کر رہے ہیں۔\nہائی کورٹ کی جانب سے فیصلہ آئندہ چند روز میں متوقع ہے۔",
        "published_date": "Wed, 14 May 25 04:44:06 +0000",
        "source": "Express Urdu"
    },
    {
        "guid": "1f18ed3f3ba155d9a17a20a5d9e272ed",
        "title": "آئی پی ایل میں چیئرلیڈر، ڈی جیز کو نہ بلایا جائے، مگر کیوں؟",
        "link": "https://www.express.pk/story/2761373/resume-ipl-without-cheerleaders-and-djs-2761373/",
        "image_url": "https://img.express.pk/logo/expresslogo.webp",
        "article": "پاکستان مخالف جذبات کیلئے مشہور سابق بھارتی کرکٹر سنیل گواسکر نے انڈین پریمئیر لیگ (آئی پی ایل) کے دوبارہ آغاز پر چیئرلیڈرز اور ڈی جیز کو نہ بلانے کا مطالبہ کردیا۔\nمیڈیا رپورٹس کے مطابق سابق بھارتی کرکٹر سنیل گواسکر نے کہا کہ بورڈ کو عوامی جذبات کا خیال رکھنا چاہیے اور لیگ میں ڈی جیز کے شور شرابے اور لڑکیوں کے ڈانس سے اجتناب کرنا چاہیے۔\nپاکستان اور بھارت کے درمیان جنگ بندی کے بعد بھارتی کرکٹ بورڈ (بی سی سی آئی) نے 17 مئی سے آئی پی ایل کو دوبارہ شروع کرنے کا اعلان کیا تھا تاہم غیرملکی کرکٹر سیکیورٹی خدشات کے باعث بھارت کا رخ کرنے سے انکاری ہیں۔\nمزید پڑھیں: آئی پی ایل میچ کی منسوخی! چیئرلیڈر نے بھی سیکیورٹی پر سوال اٹھادیا\nسوشل میڈیا پر صارفین سوال اٹھارہے ہیں کہ کیا چیئرلیڈر کی وائرل ویڈیو نے بھارت کے سیکیورٹی پلان کی قلعی کھول دی تھی، اس وجہ سے انہیں نہیں بلایا جارہا ہے یا پاکستان کیخلاف اپنی شکست تسلیم کرلی ہے۔\nقبل ازیں انڈین پریمیئر لیگ (آئی پی ایل) میں 8 مئی کو شیڈول پنجاب کنگز اور دہلی کیپٹلز کے درمیان کھیلے جارہے میچ کو اچانک منسوخ کردیا گیا تھا جس پر ایک چیئر لیڈر کی ویڈیو وائرل ہوئی تھی۔\nمزید پڑھیں: \"نامور کرکٹرز کا آئی پی ایل کھیلنے سے انکار؛ بھارتی بورڈ کو ہضم نہ ہوا\"\nچیئر لیڈر کی جانب سے شیئر کردہ ویڈیو میں انہیں شدید خوف میں مبتلا دیکھا گیا تھا، انکا کہنا تھا کہ اچانک پورا اسٹیڈیم خالی کروایا گیا، سب چیخ رہے تھے! شاید میں ابھی تک صدمے میں ہوں، کچھ سمجھ نہیں آرہا ہے کہ رو کیوں نہیں رہی۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nواضح رہے کہ پہلگام واقعے کے بعد بھارتی جارحیت پر پاکستان نے منہ توڑ جواب دیا تھا جس کے باعث فوجی چوکیوں سمیت 3 رافیل، 2 لڑاکا طیاروں سمیت درجنوں ڈرونز تباہ ہوگئے تھے، جس سے ہندوستانی حکمرانوں کو دنیا بھر میں ہزیمت کا سامنا کرنا پڑرہا ہے۔",
        "published_date": "Wed, 14 May 25 04:38:54 +0000",
        "source": "Express Urdu"
    },
    {
        "guid": "280a0e8cfcb303b10eed6d0c006aa977",
        "title": "تاریخ رقم: شفقت علی کینیڈا کے پہلے پاکستانی نژاد وفاقی وزیر بن گئے",
        "link": "https://www.express.pk/story/2761372/history-made-shafqat-ali-canada-ke-first-pakstan-born-minister-ban-gaye-2761372/",
        "image_url": "https://img.express.pk/logo/expresslogo.webp",
        "article": "ٹورنٹو: کینیڈا کی سیاست میں ایک تاریخی سنگ میل عبور کرتے ہوئے رکن پارلیمنٹ شفقت علی کو کینیڈا کا پہلا پاکستانی نژاد وفاقی وزیر مقرر کر دیا گیا ہے۔\nحال ہی میں ہونے والے انتخابات میں شفقت علی نے شہر برامپٹن سے دوسری بار کامیابی حاصل کی، جس کے بعد نومنتخب وزیر اعظم مارک کارنی نے انہیں ٹریژری بورڈ کا صدر مقرر کر دیا۔\nاس تقرری کے ساتھ ہی وہ کینیڈا کی وفاقی کابینہ میں شامل ہونے والے پہلے پاکستانی نژاد سیاستدان بن گئے ہیں۔\nمارک کارنی نے نئی کابینہ میں وزرا کی تعداد کو 39 سے کم کر کے 29 کر دیا ہے، جس کا مقصد انتظامی سادگی اور مؤثر حکمرانی بتایا گیا ہے۔\nخبررساں اداروں کے مطابق، کارنی نے زیادہ تر پرانے وزرا کو ان کی وزارتوں پر برقرار رکھا ہے۔ تاہم کچھ تبدیلیاں بھی کی گئی ہیں، جن میں وزیر خارجہ میلانی جولی کو وزیر صنعت جبکہ انیتا آنند کو وزیر خارجہ مقرر کرنا شامل ہے۔\nکینیڈین پاکستانی کمیونٹی نے شفقت علی کی اس کامیابی کو بھرپور انداز میں سراہا ہے، اور اسے کینیڈا میں تنوع اور شمولیت کی مثال قرار دیا ہے۔",
        "published_date": "Wed, 14 May 25 04:23:45 +0000",
        "source": "Express Urdu"
    },
    {
        "guid": "0276355447ea20ae86e63c4c3dadda6d",
        "title": "سعودی عرب کی اسرائیل سے تعلقات کی بحالی میری خواہش ہے، صدر ٹرمپ",
        "link": "https://www.express.pk/story/2761371/saudiarabia-ki-israeli-se-relation-restoration-meri-wish-hy-trump-2761371/",
        "image_url": "https://img.express.pk/logo/expresslogo.webp",
        "article": "ریاض: امریکی صدر ڈونلڈ ٹرمپ نے اپنے سعودی عرب کے دورے میں کہا ہے کہ سعودی عرب کا اسرائیل کو تسلیم کرنا ایک تاریخی پیش رفت ہوگی، اور یہ ان کے لیے باعثِ عزت ہوگا۔\nریاض میں سرمایہ کاری فورم سے خطاب کرتے ہوئے ٹرمپ نے کہا کہ ان کی امید، خواہش اور خواب ہے کہ سعودی عرب جلد اسرائیل سے تعلقات بحال کرے اور معاہدہ ابراہیمی میں شامل ہو۔\nٹرمپ نے کہا: “یہ مشرق وسطیٰ کے مستقبل کے لیے ایک بڑا اور مثبت قدم ہوگا۔”\nٹرمپ نے یہ بھی انکشاف کیا کہ انہوں نے سعودی ولی عہد محمد بن سلمان سے ملاقات کے بعد شام پر عائد پابندیاں ہٹانے کا فیصلہ کیا ہے، تاکہ وہاں کے عوام کو ایک نیا موقع دیا جا سکے۔\nایران کے حوالے سے ٹرمپ کا کہنا تھا: “میں امن کے لیے ایران کے ساتھ ڈیل کرنا چاہتا ہوں، اگر انہوں نے موقع گنوا دیا تو سخت پابندیاں جاری رہیں گی۔”\nغزہ کے حوالے سے صدر ٹرمپ نے کہا کہ وہاں کے عوام کے ساتھ ناروا سلوک ناقابلِ تصور ہے اور وہ اس جنگ کے جلد خاتمے کے لیے کام کر رہے ہیں۔\nٹرمپ نے ایک اہم انکشاف کرتے ہوئے کہا کہ پاکستان اور بھارت کے درمیان تاریخی فائر بندی امریکا کی مداخلت سے ممکن ہوئی۔ انہوں نے کہا: “ہم نے جنگ روکنے کے لیے دونوں ممالک کو کہا کہ ایٹمی میزائل کی بجائے تجارت کرو۔”\nدورے کے دوران امریکا اور سعودی عرب کے درمیان 142 ارب ڈالر کے دفاعی معاہدوں پر دستخط ہوئے۔ عرب میڈیا کے مطابق F-35 جنگی طیاروں کی خریداری پر بھی بات چیت ہوئی، تاہم ابھی حتمی فیصلہ سامنے نہیں آیا۔\nدونوں ممالک کے درمیان توانائی، معدنیات، خلائی تحقیق، صحت اور اقتصادی تعاون کے معاہدے بھی طے پائے۔",
        "published_date": "Wed, 14 May 25 04:13:48 +0000",
        "source": "Express Urdu"
    },
    {
        "guid": "2b8dd8f4be8a237a8a1beb237b4203ef",
        "title": "غزہ میں امداد کا اسرائیلی منصوبہ \"مکروہ\" ہے، اقوام متحدہ کے اعلیٰ عہدیدار کا سخت ردعمل",
        "link": "https://www.express.pk/story/2761370/gaza-me-food-supply-ka-israeli-plan-makroh-hay-un-official-2761370/",
        "image_url": "https://img.express.pk/logo/expresslogo.webp",
        "article": "نیویارک : اقوام متحدہ امدادی امور کے سربراہ ٹام فلیچر نے اسرائیل کے غزہ میں امدادی سامان کی تقسیم کے منصوبے کو \"مکروہ\" قرار دے دیا۔ \nان کا کہنا ہے کہ اسرائیل امداد کی راہ میں بڑی رکاوٹ ہے اور لاکھوں فلسطینی جان کے خطرے سے دوچار ہیں۔\nسلامتی کونسل کے اجلاس میں خطاب کرتے ہوئے ٹام فلیچر نے کہا کہ غزہ میں گزشتہ 10 ہفتوں سے خوراک، ادویات اور ضروری اشیاء نہیں پہنچ رہیں۔ انہوں نے خبردار کیا کہ فوری اقدام نہ کیا گیا تو انسانی بحران مزید شدید ہو جائے گا۔\nٹام فلیچر نے واضح کیا کہ امداد عام فلسطینیوں تک پہنچانے کے لیے ایک سخت مانیٹرنگ میکنیزم موجود ہے تاکہ حماس کو کوئی فائدہ نہ پہنچے۔\nادھر فرانسیسی صدر ایمانوئیل میکرون نے بھی اسرائیلی پالیسی پر تنقید کرتے ہوئے اسے \"شرمناک\" قرار دیا۔ انہوں نے کہا: \"غزہ میں پانچ لاکھ افراد بھوک کا شکار ہیں۔ یورپی ممالک کو اسرائیل پر پابندیاں سخت کرنے پر سنجیدگی سے غور کرنا چاہیے۔\"",
        "published_date": "Wed, 14 May 25 04:06:43 +0000",
        "source": "Express Urdu"
    },
    {
        "guid": "281ca92e269eea41e979038b29a81b98",
        "title": "\"نامور کرکٹرز کا آئی پی ایل کھیلنے سے انکار؛ بھارتی بورڈ کو ہضم نہ ہوا\"",
        "link": "https://www.express.pk/story/2761369/cricket-shocker-big-names-say-no-to-ipl-bcci-struggles-to-respond-2761369/",
        "image_url": "https://img.express.pk/logo/expresslogo.webp",
        "article": "بھارتی کرکٹ بورڈ (بی سی سی آئی) نے انڈین پریمئیر لیگ (آئی پی ایل) میں غیر ملکی کرکٹرز پر دباؤ بڑھانے لگا۔\nمیڈیا رپورٹس کے مطابق پاکستان اور بھارت کے درمیان جنگ بندی کے بعد بھارتی کرکٹ بورڈ (بی سی سی آئی) نے آئی پی ایل کو دوبارہ شروع کرنے کا اعلان کیا تاہم آسٹریلیا سمیت کئی ممالک کے غیر ملکی کرکٹرز نے واپسی کو سیکیورٹی خدشہ قرار دیا۔\nغیرملکی کرکٹرز کی جانب سے انکار نے بھارتی میڈیا اور بورڈ کو طیش دلادیا جس کے بعد بی سی سی آئی نے دیگر بورڈز سے رابطہ کرکے کھلاڑیوں کو بھیجنے کا دباؤ بڑھایا۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nبی سی سی آئی نے آئی پی ایل کے چیف آپریٹنگ آفیسر کو ہدایت دی کہ آسٹریلیا اور انگلینڈ سمیت تمام بورڈز سے انفرادی طور پر رابطہ کرکے کھلاڑیوں کے خدشات کو دور کریں۔\nبھارتی کرکٹ بورڈ کے عہدیدار نے میڈیا سے گفتگو کرتے ہوئے کہا کہ تمام غیرملکی بورڈز سے رابطے میں ہیں اور فرنچائزز اپنے کھلاڑیوں سے براہ راست بات کر رہی ہیں تاکہ سب کو واپس لایا جاسکے۔\nمزید پڑھیں: \"آئی پی ایل؛ بھارت میں غلط معلومات نے ہمیں ڈرا دیا تھا\"\nدوسری جانب کرکٹ آسٹریلیا نے گزشتہ روز اپنے جاری کردہ اعلامیے میں کہا تھا کہ بورڈ پلئیرز کے فیصلے کا احترام کرے گا، اگر وہ جانا چاہتے ہیں تو کوئی نہیں روکے گا تاہم ٹیم مینجمنٹ ورلڈ ٹیسٹ چیمپئین شپ میں شریک کھلاڑیوں سے متعلق فیصلے کا حق رکھتی ہے۔\nبورڈ نے مزید کہا تھا کہ اپنے کرکٹرز کی حفاظتی انتظامات سے متعلق بھارتی بورڈ کیساتھ رابطے میں ہیں۔\nمزید پڑھیں: شکست خوردہ بھارتیوں نے آسٹریلوی کرکٹر کو بھی نہ بخشا\nواضح رہے کہ آئی پی ایل 17 مئی سے دوبارہ شروع کرنے کا اعلان کیا گیا ہے، ایونٹ کا فائنل 3 جون کو ہوگا اور آئی سی سی ورلڈ ٹیسٹ چیمپئن شپ کا فائنل 11 جون سے کھیلا جانا ہے۔\nادھر آئی پی ایل میں دہلی کیپیٹلز کی نمائندگی کرنیوالے آسٹریلوی فاسٹ بولر مچل اسٹارک کی اہلیہ اور ویمنز ٹیم کی کپتان ایلیسا ہیلی نے انڈین پریمئیر لیگ (آئی پی ایل) کے دھرم شالہ میں میچ اچانک روکے جانے پر شدید تنقید کی تھی۔\nمزید پڑھیں: \"پی ایس ایل کیلئے کبھی پاکستان نہیں آؤنگا\" بھارتی دعویٰ جھوٹا نکلا\nایلیسا ہیلی کا کہنا تھا کہ اطلاعات کے فقدان کی وجہ سے دھرم شالہ میں کھلاڑی خوف کا شکار رہے، مجھے لگتا ہے کہ بھارت میں آئی پی ایل میچز کیلئے آسٹریلوی کرکٹرز کو اب حکومت سے سیکیورٹی کی یقین دہانی لینی چاہیے۔",
        "published_date": "Wed, 14 May 25 03:55:28 +0000",
        "source": "Express Urdu"
    },
    {
        "guid": "58e6da55d79a8cf72887ffeee140661a",
        "title": "غزہ پر اسرائیل کا خوفناک حملہ، 28 فلسطینی شہید، یورپی اسپتال کے قریب 9 بنکر بسٹر بم گرائے گئے",
        "link": "https://www.express.pk/story/2761368/gaza-par-israel-ka-attack-28palestines-shaheed-2761368/",
        "image_url": "https://img.express.pk/logo/expresslogo.webp",
        "article": "غزہ: جنوبی غزہ کے علاقے خان یونس پر اسرائیلی فوج نے شدید بمباری کی، جس کے نتیجے میں 28 فلسطینی شہید اور 70 سے زائد زخمی ہو گئے۔ \nعرب میڈیا کے مطابق اسرائیلی فوج نے یورپی اسپتال کے احاطے میں 9 بنکر بسٹر بم گرائے، جن کے دھماکوں سے زمین پھٹ گئی اور اسپتال کے قریب کھڑی ایک بس زمین میں دھنس گئی۔\nاسرائیل کا دعویٰ ہے کہ حملے کا ہدف حماس کے رہنما تھے، جو مبینہ طور پر اسپتال کے نیچے بنے زیرِ زمین کمانڈ اینڈ کنٹرول کمپلیکس میں موجود تھے۔ فلسطینی ذرائع نے بتایا ہے کہ اسرائیلی حملے میں حماس کے معروف رہنما یحییٰ سنوار کے بھائی محمد سنوار کو قتل کرنے کی کوشش کی گئی۔\nاسرائیلی فوج کی بمباری زخمیوں کو اسپتال منتقل کرنے والوں پر بھی کی گئی، جس سے شہادتوں میں مزید اضافہ ہوا۔ مقامی لوگوں کا کہنا ہے کہ زمین دھنسنے اور بم دھماکوں سے علاقہ لرز اٹھا، اسپتال کے اندر اور اطراف خوف و ہراس پھیل گیا۔\nامریکی صدر ڈونلڈ ٹرمپ، جو اس وقت مشرق وسطیٰ کے دورے پر سعودی عرب میں موجود ہیں، نے حملے پر ردعمل دیتے ہوئے کہا کہ: \"غزہ کے عوام ایک بہتر مستقبل کے حقدار ہیں، یہ ڈراؤنا خواب ختم ہونا چاہیے، میں دنیا بھر میں امن کا خواہاں ہوں۔\"\nٹرمپ نے کہا کہ وہ اسرائیل اور غزہ کے درمیان جنگ کے خاتمے کے لیے کام کر رہے ہیں اور دہشت گردی کے باعث خطے میں بے گناہ لوگوں کی جانوں کا ضیاع ناقابلِ برداشت ہے۔",
        "published_date": "Wed, 14 May 25 03:48:28 +0000",
        "source": "Express Urdu"
    },
    {
        "guid": "https://www.bbc.com/urdu/articles/cq85q2l8n7zo#0",
        "title": "آزاد کرد ریاست کے لیے ترکی سے لڑنے والی تنظیم جس نے 40 سال بعد ہتھیار ہھینکنے کا اعلان کیا",
        "link": "https://www.bbc.com/urdu/articles/cq85q2l8n7zo",
        "image_url": "https://ichef.bbci.co.uk/news/1024/branded_urdu/5494/live/2427e5b0-3065-11f0-8519-3b5a01ebe413.jpg",
        "article": "کُردستان ورکرز پارٹی (پی کے کے) نے اپنی جماعت کو تحلیل کرنے اور ہتھیار ڈالنے کا فیصلہ کیا ہے جو ترکی کے ساتھ چار دہائیوں سے زائد جاری رہنے والے تنازع کے خاتمے کی علامت ہے۔ اس تنازع میں اب تک 40 ہزار سے زائد افراد ہلاک ہو چکے ہیں۔\nیہ فیصلہ ان کے رہنما عبداللہ اوجلان کی جانب سے تنظیم کو تحلیل کرنے کی اپیل کے تین ماہ بعد سامنے آیا ہے۔ وہ سنہ 1999 سے قید میں ہیں۔\nترکی نے ابھی تک اس بارے میں کوئی باضابطہ اعلان نہیں کیا ہے لیکن پی کے کے کی جانب سے یہ اعلان صدر رجب طیب اردوغان کے لیے ایک بڑی کامیابی سمجھا جا رہا ہے۔\nاس کا خطے، بالخصوص ہمسایہ ملک شام میں گہرا اثر پڑے گا۔\nبائيں بازو کے نظریات کے حامل اس گروپ کا قیام سنہ 1970 کی دہائی کے آخر میں عمل میں آیا تھا اور اس نے سنہ 1984 میں ترکی حکومت کے خلاف مسلح جدوجہد کا آغاز کیا تھا۔ اس کا مقصد ترکی کے اندر ایک آزاد کرد ریاست کا قیام تھا۔\nکُرد قوم میسوپوٹامیا کے پہاڑوں اور میدانوں میں بسنے والی قدیم اقوام میں سے ایک ہے۔ یہ علاقہ جنوب مشرقی ترکی، شمال مشرقی شام، شمالی عراق، شمال مغربی ایران، اور جنوب مغربی آرمینیا پر مشتمل ہے۔\nاس علاقے میں اندازاً ڈھائی کروڑ سے ساڑھے تین کروڑ کرد آباد ہیں۔ وہ (عرب، ایرانی، اور ترک کے بعد) مشرق وسطیٰ کی چوتھی بڑی نسلی اکثریت ہیں، لیکن ان کی اپنی کوئی قومی ریاست نہیں ہے۔\nصدیوں تک کرد سلطنتِ عثمانیہ کے تحت آباد رہے۔ جب پہلی عالمی جنگ کے بعد سلطنت عثمانیہ ختم ہو گئی تو بہت سے کردوں نے اپنی علیحدہ ریاست ’کردستان‘ کے قیام پر غور و خوض شروع کیا۔ مغربی اتحادیوں نے سنہ 1920 کے سیورے معاہدہ میں اس کے امکان پر غور کیا۔\nلیکن پھر سنہ 1923 میں ہونے والے معاہدۂ لوزان سے پہلے والے معاہدے کو بدل دیا گيا۔ اس کے تحت جدید ترکی کی سرحدیں طے کر دی گئیں اور اس میں کرد ریاست کے لیے کوئی گنجائش نہیں رکھی گئی۔\nکرد جن ممالک میں آباد تھے، وہاں وہ اقلیت میں رہ گئے۔ اگلے 80 سال میں کردوں کی ہر کوشش کو طاقت سے دبایا گیا۔\nکرد ترکی کی کل آبادی کا 15 سے 20 فیصد کے درمیان ہیں۔\nسنہ 1920 اور 1930 کی دہائیوں میں ترکی میں کردوں کی بغاوتوں کے جواب میں بہت سے کردوں کو ملک کے دوسرے علاقوں میں منتقل کر دیا گیا، کرد ناموں اور لباس پر پابندی لگا دی گئی، کرد زبان کے استعمال کو محدود کر دیا گیا، اور کردوں کے نسلی وجود کو تسلیم کرنے سے انکار کیا گیا، اور انھیں ’پہاڑی ترک‘ کہا گیا۔\nسنہ 1978 میں جنوب مشرقی ترکی سے تعلق رکھنے والے بائیں بازو کے سیاسی کارکن عبداللہ اوجلان نے پی کے کے قائم کیا جس کا مقصد ترکی کے اندر ایک آزاد ریاست کا قیام تھا۔ سنہ 1984 میں انھوں نے مسلح جدوجہد کا آغاز کیا۔\nاس کے بعد سے اب تک ترکی، شام اور عراق کے سرحدی علاقوں میں پی کے کے اور ترکی سکیورٹی فورسز کے درمیان جھڑپوں میں تقریباً 40,000 افراد ہلاک ہو چکے ہیں جبکہ لاکھوں افراد بے گھر ہوئے ہیں۔\nپی کے کے کو ترکی، امریکہ، برطانیہ اور یورپی یونین کی جانب سے دہشت گرد تنظیم قرار دیا گیا ہے۔\nسنہ 1990 کی دہائی میں پی کے کے نے آزاد ریاست کے مطالبے سے پیچھے ہٹ کر کردوں کے لیے زیادہ خودمختاری کا مطالبہ کرنا شروع کیا۔\nسنہ 2016 میں بی بی سی کو دیے گئے ایک انٹرویو میں پی کے کے کے فوجی رہنما جمیل بائیک نے کہا: ’ہم ترکی سے علیحدہ ہو کر ریاست بنانا نہیں چاہتے۔ ہم ترکی کی سرحدوں کے اندر، اپنے علاقوں میں، آزادی کے ساتھ جینا چاہتے ہیں۔‘\nانھوں نے مزید کہا: ’جدوجہد اس وقت تک جاری رہے گی جب تک کردوں کے فطری حقوق کو تسلیم نہیں کیا جاتا۔‘\nتاہم ترکی کا مؤقف یہ رہا ہے کہ پی کے کے ’ترکی کے اندر ایک علیحدہ ریاست قائم کرنے کی کوشش کر رہا ہے۔‘\nسنہ 1990 کی دہائی کے وسط میں ترکی کی سکیورٹی فورسز اور پی کے کے کے درمیان شدید جھڑپیں ہوئیں۔ جنوب مشرقی اور مشرقی ترکی کے کرد اکثریتی علاقوں میں ہزاروں دیہات تباہ کر دیے گئے، جس کے باعث لاکھوں کرد دوسرے شہروں کی طرف ہجرت کرنے پر مجبور ہوئے۔\nپی کے کے نے ترکی کی سیاست میں شمولیت، ملک میں وسیع پیمانے پر کردوں کے ثقافتی حقوق کو تسلیم کیے جانے اور اپنے قیدیوں کی رہائی کا مطالبہ کیا ہے۔\nترکی نے پی کے کے سے مذاکرات سے انکار کیا اور صرف محدود معافی کی پیشکش کی۔\nسنہ 2009 سے 2011 کے درمیان پی کے کے اور ترکی حکومت کے درمیان ناروے میں خفیہ مذاکرات ہوئے، لیکن وہ ناکام ہو گئے۔\nمارچ 2013 میں اوجلان نے حکومت کے ساتھ بات چیت کے بعد نئی جنگ بندی کا اعلان کیا اور پی کے کے نے اپنے جنگجوؤں کو ترکی سے انخلا کا حکم دیا۔ لیکن پھر جولائی 2015 میں یہ جنگ بندی ختم ہو گئی۔\nتحقیقی تنظیم کرائسس گروپ کے مطابق سنہ 2015 سے اب تک ترکی اور عراق میں پی کے کے اور ترک سکیورٹی فورسز کے درمیان جھڑپوں میں 7,000 سے زائد افراد ہلاک ہو چکے ہیں۔\nسنہ 2015 اور 2016 میں لڑائی نے بہت زیادہ شدت اختیار کر لی تھی اور یہ لڑائی زیادہ تر جنوب مشرقی ترکی میں ہوئی۔\nسنہ 2019 تک، ترک فورسز نے زیادہ تر پی کے کے کے جنگجوؤں کو ملک سے نکال دیا، اور لڑائی کا مرکز عراق کے شمالی خودمختار کردستان کے علاقے اور شمالی شام کی طرف منتقل ہو گیا۔\nشام میں ترک افواج (اپنے اتحادی ملیشیا سیرین نیشنل آرمی کے ساتھ) کردوں کی قیادت میں قائم پیپلز ڈیفنس یونٹس (وائے پی جی) سے بھی برسر پیکار رہی ہیں۔ ترکی اسے پی کے کے کی شامی شاخ سمجھتا ہے۔\nلیکن اکتوبر سنہ 2024 سے ترک حکومت اور دائیں بازو کی قوم پرست تحریک پارٹی کے رہنما دولت باہجلی پی کے کے کے ساتھ مذاکرات کر رہے ہیں۔ \nمذاکرات میں اوجلان کو بھی شامل کیا گیا ہے اور انھوں نے اوجلان سے بات کرنے کے لیے بحیرہ مرمرہ میں موجود امرالی جزیرے کی ہائی سکیورٹی جیل کا دورہ بھی کیا ہے۔",
        "published_date": "Wed, 14 May 2025 06:21:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdr5dee4p35o#1",
        "title": "فریج کو جراثیم سے پاک رکھنے کے وہ گُر جن کے بارے میں جاننا جدید ترین ٹیکنالوجی کے دور میں بھی ضروری ہے",
        "link": "https://www.bbc.com/urdu/articles/cdr5dee4p35o",
        "image_url": "https://ichef.bbci.co.uk/news/1024/branded_urdu/43ba/live/9107fca0-2ff8-11f0-b79a-3fe8d6dd3f8f.jpg",
        "article": "باورچی خانہ گھر کا دل ہوتا ہے یہ وہ جگہ جہاں خاندان جمع ہوتے ہیں اور کھانا کھاتے ہیں۔\nاور فریج وہ جگہ ہے جہاں ہم اپنا زیادہ تر کھانا محفوظ طریقے سے ذخیرہ کرتے ہیں۔ جیسے جیسے ٹیکنالوجی ترقی کر رہی ہے، فریج بھی جدید ہوتے جا رہے ہیں۔\nاب تو ایسے ایسے فریج بھی مارکیٹ میں دستیاب ہیں جو تمام اشیا کی کی نگرانی کر سکتے ہیں، ترکیب تجویز کر سکتے ہیں اور یہاں تک کہ خبریں بھی دکھا سکتے ہیں۔\nفریج کی خصوصیات میں سے سب سے اہم درجہ حرارت کو برقرار رکھنا ہے۔ ہم کھانے کو فریش رکھنے کے لیے فریج پر انحصار کرتے ہیں، لیکن اگر درجہ حرارت ٹھیک نہیں ہے تو یہ کھانے خراب ہو سکتے ہیں اور بیکٹیریا کی افزائش کا ذریعہ بن جاتے ہیں۔ \nیہ مائیکرو بایولوجسٹ کے لیے دلچسپی کا موضوع ہو سکتا ہے مگر  یہ ان ’ساسیجز‘ کے لیے اچھا نہیں ہے جو آپ نے اپنے مقامی بازار سے خریدے ہیں۔\nجب ہم نے بہت سے گھروں میں جا کر مشاہدہ کیا تو ہمیں معلوم ہوا کہ فریج کا اوسط درجہ حرارت  5.3 سینٹی گریڈ ہوتا ہے جو کہ تجویز کردہ حفاظتی حد صفر سے پانچ درجہ سینٹی گریڈ سے زیادہ ہے۔ \nزیادہ فکر کی بات یہ ہے کہ فریج کا درجہ حرارت بار بار بدلتا رہتا ہے۔ اکثر فریج آدھے سے زیادہ وقت محفوظ حد سے زیادہ گرم رہتا ہے۔\nکچھ کا تو درجہ حرارت 15 سینٹی گریڈ تک پہنچ جاتا ہے جو کہ برطانیہ کے کچھ حصوں میں عملی طور پر گرمی دن کے برابر ہے۔\nاس درجہ حرارت پر بیکٹیریا تیزی سے بڑھ سکتے ہیں جس سے کھانے کے خراب ہونے یا بیماری کا خطرہ بڑھ جاتا ہے۔\nتو کیا غلط ہو رہا ہے؟ \nایک مسئلہ یہ ہے کہ بہت سے فریجوں کے اندرونی درجہ حرارت کی نگرانی کے لیے درست اور قابل رسائی طریقہ نہیں ہے۔ ہم میں سے اکثر نہیں جانتے کہ فریجوں کے اندر نمبروں کا اصل مطلب کیا ہے۔\nاس کے علاوہ جب بھی آپ دروازہ کھولتے ہیں تو گرم ہوا اندر آتی ہے۔ اور دروازہ جتنی دیر تک کھلا رہتا ہے، خاص طور پر اگر آپ کھانے کی کسی چیز کا انتخاب کرتے وقت دیر کرتے ہیں تو آلات کا اندرونی درجہ حرارت کمرے کے درجہ حرارت کے قریب ہوتا جاتا ہے، جس سے بیکٹیریا کی نشوونما کے لیے زیادہ سازگار حالات پیدا ہوتے ہیں۔\nکھانے کو تازہ اور محفوظ رکھنے کے کچھ آسان طریقے یہ ہیں:\nدروازہ جتنا ممکن ہو کم سے کم کھولیں۔ جب آپ اپنی اشیا اندر رکھ رہے ہیں تو پھر فریج کو ہر وقت کھلا نہ چھوڑیں۔\nفریج میں فوری طور پر مطلوبہ چیز کو تلاش کرنے کے  لیے گھومنے والے ہینڈل کا استعمال کریں۔ \nفریج کے دروازے پر ربڑ کی جو تہہ ہے اسے صاف رکھیں۔ ہر چند ماہ بعد فریج کی معائنہ کریں اور اسے صاف رکھیں۔ اور یہ بھی یقینی بنائیں کے اس کے دروازوں پر لگی ربڑ کی تہیں مضبوط ہیں۔ \nفریج کے اندر درجہ حرارت بھی مختلف ہوتا ہے۔ سب سے ٹھنڈا مقام عام طور پر پیچھے ہوتا ہے، جبکہ گرم ترین جگہ دروازے کے قریب والی ہوتی ہے۔\nاس لیے بہتر ہے کہ دودھ یا کچے گوشت جیسی اشیا کو دروازے کے پاس نہیں بلکہ پیچھے رکھنا چاہیے۔ دروازے کے قریب مکھن یا سافٹ ڈرنکس رکھنا بہتر ہے۔ \nاگرچہ بہت سے جدید فریج میں بلٹ ان سینسر ہوتا ہے، لیکن یہ اکثر صرف ایک مقام پر درجہ حرارت کی عکاسی کرتا ہے۔ درحقیقت 68 فیصد گھرانے کبھی بھی درجہ حرارت کو ایڈجسٹ نہیں کرتے۔\nاپنے فریج کے مختلف حصوں میں کئی تھرمامیٹر رکھیں۔ اگر ان میں سے سے کسی بھی حصے میں درجہ حرارت پانچ سینٹی گریڈ سے زیادہ ہے تو پھر اسے بہتر کرنے کی ضرورت ہے۔ \nلیکن یاد رکھیں: آپ کے فریج میں بنائے گئے اشارے ہمیشہ اصل درجہ حرارت کی عکاسی نہیں کرتے ہیں۔\nاس کے علاوہ فریج میں زیادہ چیزیں نہ رکھیں۔ اپنے فریج کو تقریباً 75 فیصد بھرا رکھنے کی کوشش کریں تاکہ ٹھنڈی ہوا ٹھیک سے گردش کر سکے۔ آپ گری دار میوے، ٹماٹر، کالی مرچ، آلو اور شہد کو ٹھنڈی، خشک الماری میں محفوظ کر کے فریج میں جگہ بنا سکتے ہیں۔ ان مصنوعات کو ریفریجریشن کی ضرورت نہیں ہے۔\nلیکن درجہ حرارت صرف تشویش والی بات نہیں ہے۔ یہاں تک کہ ایک اچھی طرح سے کام کرنے والا فریج بھی پوشیدہ خطرات کو روک سکتا ہے۔ تحقیق سے پتہ چلتا ہے کہ فریج میں پیتھوجینز ہو سکتے ہیں، جو ممکنہ طور پر پہلے آلودہ کھانے یا پیکیجنگ کے ذریعے متعارف ہویے ہوں گے۔\nاگرچہ کم درجہ حرارت بہت سے بیکٹیریا کی نشوونما کو روکتا ہے مگر کچھ جراثیم جیسے لیسٹیریا مونوسیٹوجینز زندہ رہ سکتے ہیں اور کم درجہ حرارت پر بھی بڑھ سکتے ہیں۔\nلیسٹیریا، خاص طور پر حاملہ خواتین اور بوڑھے بالغوں کے لیے خطرناک ہوتا ہے۔ یہ نرم پنیر، مچھلی (بشمول سشی)، کولڈ کٹس، پہلے سے پیک شدہ پھل، منجمد سبزیاں، اور تیار سینڈوچ میں ہو سکتا ہے۔ \nآلودگی کے خطرے کو کم کرنے کے لیے، فوڈ سیفٹی حکام کی سفارشات پر عمل کریں: کچی غذائیں، جیسے گوشت اور مچھلی جنھیں پکانے کی ضرورت ہے، تیار کھانے، جیسے پھل یا سینڈوچ سے الگ رکھیں۔\nکچے گوشت اور مچھلی کو فریج کے نچلے شیلف پر رکھیں۔ اس طرح اگر کوئی رس فریج میں رکھا ہے تو اسے دوسرے کھانوں پر ٹپکنے سے بچائیں۔\nکھانے کے لیے تیار مصنوعات کو فریج سے نکالنے کے چار گھنٹے کے اندر استعمال کریں۔\nاپنے ہاتھ باقاعدگی سے صابن اور پانی سے دھوئیں۔\nجہاں ممکن ہو تو ہو پیکج پر لکھی کھانا پکانے کی ہدایات پر عمل کریں۔\nآپ کے فریج کی حالت کو بہتر بنانا کھانے کو زیادہ دیر تک تازہ رہنے میں مدد دیتا ہے،  فریج کو زیادہ موثر طریقے سے چلانے میں مدد کرتا ہے اور سب سے اہم بات آپ کی اور آپ کے خاندان کی صحت کی حفاظت کرتا ہے۔",
        "published_date": "Tue, 13 May 2025 12:53:18 GMT",
        "source": "BBC Urdu"
    },
    {
        "guid": "https://urdu.arynews.tv/plastic-bag-ban-karachi-15-june/",
        "title": "15 جون سے صرف ماحول دوست بیگز کی اجازت ہوگی",
        "link": "https://urdu.arynews.tv/plastic-bag-ban-karachi-15-june/",
        "image_url": "https://urdu.arynews.tv/wp-content/uploads/2025/05/plastic-bag.jpg",
        "article": "سندھ میں پلاسٹک کی تھیلیوں کے استعمال پر پابندی عائد کی گئی ہے، 15 جون سے صرف ماحول دوست بیگ کی اجازت ہوگی۔\nاس ویڈیو رپورٹ میں دیکھیں کہ کیا شہری اس پابندی پر عمل درآمد کے لیے تیار ہیں، کیا ان کے پاس کوئی متبادل موجود ہے؟",
        "published_date": "Wed, 14 May 2025 07:30:21 +0000",
        "source": "ARY Urdu"
    },
    {
        "guid": "https://urdu.arynews.tv/aizaz-chaudhary-interview-at-ary-news-14-may-2025/",
        "title": "پاکستان نے کلبھوشن کے بعد  ایک اور بھارتی جاسوس  پکڑ لیا، اعزاز چوہدری",
        "link": "https://urdu.arynews.tv/aizaz-chaudhary-interview-at-ary-news-14-may-2025/",
        "image_url": "https://urdu.arynews.tv/wp-content/uploads/2023/07/azaz.jpg",
        "article": "اسلام آباد : سابق سیکرٹری خارجہ اعزاز چوہدری کا کہنا ہے کہ پاکستان نے کلبھوشن کےبعد ایک اور بھارتی جاسوس پکڑ لیا، چکرویدی ایران سے آیا اور وہاں بزنس کررہا تھا۔\nتفصیلات کے مطابق سابق سیکرٹری خارجہ اعزازچوہدری نے اےآروائی نیوز کو انٹرویو میں کہا کہ کلبھوشن کےبعدپاکستان نے ایک اور بھارتی جاسوس پکڑ لیا، چکرویدی ایران سے آیا اور وہاں بزنس کررہا تھاوہیں سےآپریٹ کرتاتھا، بھارتی جاسوس چکرویدی بھی بلوچستان میں ایرانی بارڈرسے پکڑا گیا۔\nسابق سیکرٹری خارجہ کا کہنا تھا کہ بھارت ہمارے خلاف ایران ،افغانستان کی سرزمین استعمال کررہاہے، پاکستان کوایران سےبات کرنی چاہئےکہ اپنی سرزمین استعمال ہونے سے روکے۔\nانھوں نے کہا کہ ایرانی وزیرخارجہ سےبھارتی میڈیاکی بدسلوکی اخلاق سےگری ہوئی ہے، ایران کو اندازہ ہوگیا ہوگا بھارت سےدوستی قابل بھروسہ نہیں ہے۔\nمودی کے حوالے سے سابق سیکرٹری خارجہ کا کہنا تھا کہ مودی نےاپنی تقریر میں پرانا منترا دہرادیا،مصالحت کاروں کا ذکر نہ کیا، مودی کی انا کو جو زخم آیا ہے اس کےلیے وہ کچھ بھی کرسکتےہیں جبکہ حیران کن طورپرمودی نےڈونلڈٹرمپ کےسیزفائرپوسٹ کاذکرنہیں کیا۔\nچین سے متعلق انھوں نے کہا کہ چین سے ہمارا رشتہ مضبوط ہے انہوں نےکبھی اندرونی معاملات میں دخل نہیں دیا، چین نےہمیشہ پاکستانی پوزیشن کوسپورٹ کیا اور ہم نے بھی چین کا ہمیشہ ساتھ دیا۔\nاعزازچوہدری نے بتایا کہ مودی لاہور آئے تو بطور سیکریٹری خارجہ علم نہ تھا، میٹنگ مثبت ہوئی مگر آگے نہیں بڑھی، بھارتی سفیر نے بتایا مودی بتانا چاہتے تھے جو کوئی نہیں کرسکا میں کر کے دکھاؤں گا، بعد میں مودی کو اندازہ ہوا کہ یہ معاملہ پیچیدہ پھر وہ دوسری انتہا پر چلا گیا۔",
        "published_date": "Wed, 14 May 2025 07:28:34 +0000",
        "source": "ARY Urdu"
    },
    {
        "guid": "https://urdu.arynews.tv/karachi-weather-update-14-may-2025/",
        "title": "کراچی میں آج موسم کیسا رہے گا؟",
        "link": "https://urdu.arynews.tv/karachi-weather-update-14-may-2025/",
        "image_url": "https://urdu.arynews.tv/wp-content/uploads/2025/02/karachi-weather-1.jpg",
        "article": "کراچی کا موسم آج بھی گرم اور مرطوب رہے گا جبکہ درجہ حرارت بھی بڑھنے کا امکان ہے۔\nمحکمہ موسمیات کے مطابق کراچی میں آج مطلع جزوی ابر آلود اور موسم گرم رہےگا، زیادہ سے زیادہ درجہ حرارت 36 ڈگری  تک جانے کا امکان ہے، کم سے کم درجۂ حرارت 28.5 ڈگری سینٹی گریڈ ریکارڈ ہوا ہے۔\nمحکمہ موسمیات کا کہنا ہے کہ کراچی کی ہوا میں نمی کا موجودہ تناسب 79 فیصد ہے جبکہ سمندری ہوائیں 15 کلو میٹر فی گھنٹہ کی رفتار سے چل رہی ہیں۔\nدوسری جانب ملک کے بیشتر علاقوں میں موسم آج بھی گرم اور خشک ہے، بالائی علاقوں میں گرج چمک کے ساتھ ہلکی بارش کا امکان ہے۔\nمحکمہ موسمیات کے مطابق اسلام آباد میں تیز ہوائیں چلنے کی توقع ہے، پنجاب کے جنوبی اضلاع شدید گرم رہیں گے اور درجہ حرارت 42 ڈگری سینٹی گریڈ تک جاسکتا ہے۔\nمحکمہ موسمیات کا کہنا ہے کہ کوہستان اور مانسہرہ میں کہیں کہیں گرج چمک کے ساتھ بارش متوقع ہے جس سے گرمی میں کمی آسکتی ہے۔",
        "published_date": "Wed, 14 May 2025 07:07:14 +0000",
        "source": "ARY Urdu"
    },
    {
        "guid": "https://urdu.arynews.tv/trump-appreciates-pakistan-counter-terrorism/",
        "title": "ایبے گیٹ حملے میں داعش کے دہشت گرد کی گرفتاری پاکستان کے تعاون سے ممکن ہوئی، ٹرمپ کا بڑا اعتراف",
        "link": "https://urdu.arynews.tv/trump-appreciates-pakistan-counter-terrorism/",
        "image_url": "https://urdu.arynews.tv/wp-content/uploads/2025/05/donald-trump-2.jpg",
        "article": "معرکہ بنیان مرصوص نے پاکستان کے حوالے سے دنیا کے خیالات بدل کر رکھ دیے ہیں، دہشت گردی کے خلاف پاکستان کی عالمی فتح پر بھی امریکی صدر نے پاکستان کے حق میں بیان دے دیا ہے۔\n13 مئی 2025 کو سعودی عرب کے شہر ریاض میں سعودی – یو ایس انویسٹمنٹ فورم 2025 میں امریکی صدر ڈونلڈ ٹرمپ نے پاکستان کے حق میں اہم بیان دیا، انھوں نے کہا پاکستان نے دہشت گردی کے خاتمے میں امریکا کا بھرپور ساتھ دیا۔\nسکائی نیوز کے مطابق ٹرمپ نے دہشت گردی کے خلاف پاکستان کے کردار کو زبردست خراج تحسین پیش کیا، امریکی صدر ڈونلڈ ٹرمپ نے کہا ’’امریکی افواج نے 20 جنوری سے لے کر اب تک عراق، شام اور صومالیہ میں 83 دہشت گردوں کا صفایا کیا، ایبے (Abbey) گیٹ حملے میں داعش کے دہشت گرد کی گرفتاری پاکستان کے تعاون سے ممکن ہوئی۔‘‘\nڈونلڈ ٹرمپ نے کہا پاکستان نے امریکا کے ساتھ مل کر دہشت گردی کے خاتمے میں بڑا کردار ادا کیا، پاکستان امریکا کا قابل اعتماد اتحادی ہے اور دہشت گردی کے خلاف اہم کردار ادا کر رہا ہے، پاکستان اور امریکا دہشت گردی کے خلاف ایک مضبوط اتحادی بن چکے ہیں۔\nدفاعی ماہرین کا کہنا ہے کہ ٹرمپ کے بیان نے واضح کر دیا کہ بھارت دہشت گردی کو فروغ دے رہا ہے جب کہ پاکستان اس کے خلاف کھڑا ہے، اور ٹرمپ کے بیان سے بین الاقوامی سطح پر یہ بات بھی واضح ہو گئی کہ پاکستان امن اور عالمی تحفظ میں کلیدی حیثیت رکھتا ہے، عالمی سطح پر پاکستان کو دہشت گردی کے خلاف مؤثر طاقت کے طور پر تسلیم کیا جا رہا ہے۔",
        "published_date": "Wed, 14 May 2025 07:04:12 +0000",
        "source": "ARY Urdu"
    },
    {
        "guid": "https://urdu.arynews.tv/india-blocks-x-account-of-chinese-media/",
        "title": "بھارت نے پاکستان کے بعد چینی میڈیا پر بھی پابندی عائد کر دی",
        "link": "https://urdu.arynews.tv/india-blocks-x-account-of-chinese-media/",
        "image_url": "https://urdu.arynews.tv/wp-content/uploads/2025/05/china-media.jpg",
        "article": "بھارت میں مودی سرکار نے دنیا کے سامنے حقیقت بیان کرنے کے جرم میں پاکستان کے بعد چین کے سرکاری میڈیا پر بھی پابندی عائد کر دی۔\nانڈین میڈیا کے مطابق بھارت نے چین کے گلوبل ٹائمز اور شنہوا نیوز ایجنسی کے آفیشل ایکس اکاؤنٹ تک بھارتی صارفین کی رسائی بلاک کر دی، تاہم گلوبل ٹائمز کی ویب سائٹ اب بھی قابل رسائی ہے۔\nمودی سرکار نے پاکستانی میڈیا کی طرح چینی میڈیا پر بھی پروپیگنڈا کرنے کا بے بنیاد الزام عائد کرتے ہوئے پابندی عائد کی۔\nپاک بھارت کشیدگی سے متعلق تمام خبریں\nبھارت نے چین پر ریاست اروناچل پردیش میں کچھ مقامات کا نام تبدیل کرنے کی کوششوں کا جھوٹا الزام عائد کیا اور کہا کہ اس طرح کی کوششیں حقیقت کو تبدیل نہیں کر سکتیں۔\nاس سے قبل مودی سرکار نے پاک بھارت کشیدگی کے دوران اپنے شہریوں سے سچ چھپانے کیلیے ایکس کے ہزاروں اکاؤنٹس تک رسائی بند کروا دی تھی۔\nایکس نے بھارتی حکومت کے حکم پر صارفین کے 8 ہزار سے زائد اکاؤنٹس تک رسائی روک دی تھی جس میں غیر ملکی خبر رساں اداروں اور دیگر مشہور شخصیات کے ہینڈلز بھی شامل ہیں۔\nایکس نے اپنے بیان میں بتایا تھا کہ وہ بھارت میں پلیٹ فارم کے بند ہونے سے بچنے کیلیے حکم کی تعمیل کر رہا ہے۔ اس نے حکومتی اقدام کے پیچھے شفافیت کی کمی پر سخت تنقید کی تھی۔\nپلیٹ فارم نے بتایا تھا کہ یہ کوئی آسان فیصلہ نہیں ہے، بھارت میں ایکس کو قابل رسائی رکھنا بھارتی شہریوں کی معلومات تک رسائی کیلیے ضروری ہے۔\nایکس کو مودی سرکار کی طرف سے احکامات موصول ہوئے تھے جن میں بھارت میں 8 ہزار سے زائد اکاؤنٹس کو بلاک یا ان تک رسائی بند کرنے کا کہا گیا تھا۔",
        "published_date": "Wed, 14 May 2025 06:50:24 +0000",
        "source": "ARY Urdu"
    },
    {
        "guid": "https://urdu.arynews.tv/dacoits-abducted-three-abduct-3-people-from-katcha-area/",
        "title": "ڈاکوؤں نے  کچے کے علاقے سے 3 افراد کو اغوا کرلیا",
        "link": "https://urdu.arynews.tv/dacoits-abducted-three-abduct-3-people-from-katcha-area/",
        "image_url": "https://urdu.arynews.tv/wp-content/uploads/2025/05/kachta.jpg",
        "article": "سکھر : ڈاکوؤں نے کچے کے علاقے سے 3 افراد کو اغوا کرلیا تاہم دوران کارروائی ڈاکوؤں کے کئی ٹھکانے مسمار کر دیئے گئے ہیں۔\nتفصیلات کے مطابق ڈاکوؤں نےبچل شاہ میں کچےکےعلاقے سے 3 افراد کو اغوا کرلیا۔\nایس ایس پی سکھر نے بتایا کہ اطلاع ملتے ہی پولیس ٹیم جائے وقوع پر پہنچی ، پولیس پارٹی کی جانب سے ڈاکوؤں کا تعاقب کر رہی ہے\n حکام کا کہنا تھا کہ باگڑجی کے کچےمیں 2 روز سے پولیس کا آپریشن جاری ہے، دوران کارروائی ڈاکوؤں کے کئی ٹھکانے مسمار کیے۔\nایس ایس پی سکھر  کے مطابق دوران آپریشن ڈاکوؤں کے قریبی ساتھی اوررشتہ دار بھی گرفتار کیے، تینوں مغویوں کاتعلق کچے کے علاقے سے ہے۔\nیاد رہے پنجاب کے علاقے صادق آباد میں چک نمبر 149 کے رہائشی نوجوان علی کو چند روز قبل کچے کے ڈاکوؤں نے تھانہ صدر کی حدود سے اغوا کیا تھا اور اس کو اپنے ساتھ کچے میں لے گئے تھے۔\nاب ڈاکوؤں نے مغوی کی رہائی کے لیے اس کے گھر والوں سے چار کروڑ روپے، چار قیمتی موبائل اور اتنی ہی گھڑیاں تاوان میں دینے کا مطالبہ کیا تھا۔",
        "published_date": "Wed, 14 May 2025 06:43:38 +0000",
        "source": "ARY Urdu"
    },
    {
        "guid": "https://urdu.arynews.tv/lahore-dumper-accident-5-dead/",
        "title": "لاہور میں بھی ڈمپر موت بانٹنے لگے، 5 افراد جاں بحق",
        "link": "https://urdu.arynews.tv/lahore-dumper-accident-5-dead/",
        "image_url": "https://urdu.arynews.tv/wp-content/uploads/2025/05/Dumper-accident.jpg",
        "article": "شہر قائد کے بعد لاہور میں بھی ڈمپر موت بانٹنے لگے جس کے نیتجے میں 5 افراد جاں بحق جبکہ  3 زخمی ہوگئے۔\nتفصیلات کے مطابق لاہور کے جی ٹی روڈ آخری اسٹاپ کے قریب ڈمپر نے رکشوں اور موٹرسائیکلوں کو ٹکر مار دی، جس کے نتیجے میں 5 افراد جاں بحق ہو گئے۔\n1122 ریسکیو حکام کے مطابق ڈمپر نے 3 رکشوں اور 2 موٹرسائیکلوں کو ٹکر ماری، حادثے میں 3 افراد زخمی بھی ہوئے ہیں۔\nحکام کا کہنا ہے کہ حادثہ ڈمپر کی بریک فیل کے باعث پیش آیا ہے جبکہ ڈرائیور موقع پر ہی فرار ہوگیا ہے، ریسکیو 1122 کی ٹیموں نے جاں بحق اور زخمی ہونے والوں کو ڈمپر کے نیچے سے نکالا اور انہیں اسپتالوں میں منتقل کیا۔\nدوسری جانب وزیراعلیٰ پنجاب مریم نواز نے اس حادثے پر افسوس کا اظہار کیا ہے ساتھ ہی انہوں نے زخمیوں  کو بہترین طبی سہولتیں فراہم کرنے کی ہدایت بھی کی ہے۔\nاس کے علاوہ آئی جی پنجاب نے واقعے کا نوٹس لیتے ہوئے سی سی پی اولاہور سے رپورٹ طلب کرلی ہے، عثمان انور نے کہا کہ سی ٹی او لاہور میں تیز رفتار سے گاڑی چلانے والوں کیخلاف کارروائی کریں۔\nتیز رفتار موٹر سائیکلوں میں خوفناک تصادم، 3 افراد جاں بحق",
        "published_date": "Wed, 14 May 2025 06:42:25 +0000",
        "source": "ARY Urdu"
    },
    {
        "guid": "https://urdu.arynews.tv/pak-india-war-operation-bunyanum-marsoos/",
        "title": "جنگ بالی ووڈ فلم نہیں ہے، سابق بھارتی فوجی افسران سفارتکاری کے حق میں بولنے لگے",
        "link": "https://urdu.arynews.tv/pak-india-war-operation-bunyanum-marsoos/",
        "image_url": "https://urdu.arynews.tv/wp-content/uploads/2025/05/india-ex-army-chief.jpg",
        "article": "پاک بھارت جنگ کے دوران مودی کی ناقص پالیسیوں پر بھارت کے ہر طبقے سے آوازیں اٹھنا شروع ہو چکی ہیں، معرکہ بُنْيَانٌ مَّرْصُوْص کے بعد بھارتی فوج کے سابق افسران جنگ کی بجائے سفارتی کاری کے حق میں بولنے لگے ہیں۔\nبھارتی فوج کے سابق آرمی چیف جنرل منوج نراونے نے پاکستان بھارت میں جنگ بندی پر اٹھتے سوالات کو غیر ذمہ دارانہ قرار دے دیا ہے، انھوں نے کہا تمام تصفیہ طلب مسائل کا حل بات چیت ہے۔\nسابق بھارتی آرمی چیف کے بیان سے واضح تاثر ملتا ہے کہ؛ ’’پاکستان اور بھارت کو بھی مسئلہ کشمیر پر جنگ کی بجائے بات چیت کرنا چاہیے۔‘‘ اس سے قبل امریکی صدر ڈونلڈ ٹرمپ واضح طور پر پاکستان اور بھارت میں مسئلہ کشمیر میں ثالثی کی پیش کش کر چکے ہیں۔\nبھارت کے سابق آرمی چیف منوج نروانے کہا ہے کہ ’’جنگ ایک سنجیدہ اور تلخ حقیقت ہے، نہ کہ کوئی رومانوی کہانی اور نہ ہی بالی ووڈ فلم، بطور فوجی میری اوّلین ترجیح سفارتی کاری ہوگی، کیوں کہ جنگ کے اثرات صرف میدان جنگ تک محدود نہیں رہتے، جنگ کے اثرات معصوم شہریوں، خصوصاً بچوں پر پڑتے ہیں جو پوسٹ ٹرامیٹک سٹریس ڈس آرڈر (پی ٹی ایس ڈی) کا شکار ہوتے ہیں۔‘‘\nسابق بھارتی آرمی چیف نے کہا جنگ کی حمایت کرنے والوں کو متاثرہ خاندانوں کی حالت زار پر بھی نظر رکھنی چاہیے، ملک کی قومی سلامتی صرف حکومت یا فوج کا نہیں بلکہ ہر شہری کا مشترکہ فریضہ ہے۔\nدفاعی ماہرین کا کہنا ہے کہ سابق بھارتی آرمی چیف کے یہ بیانات اس بات کی غمازی کرتے ہیں کہ جنگ کسی مسئلے کا حل نہیں، اور جنگ سے جڑے جذباتی اور انسانی پہلوؤں کو نظر انداز نہیں کیا جانا چاہیے، سابق بھارتی آرمی چیف کے بیان سے واضح اشارہ ملتا ہے کہ دیرپا امن کے لیے مسئلہ کشمیر کو سفارتی کاری سے حل کیا جائے۔",
        "published_date": "Wed, 14 May 2025 06:40:05 +0000",
        "source": "ARY Urdu"
    },
    {
        "guid": "https://urdu.arynews.tv/karachi-13-year-old-missing-boy-found/",
        "title": "کراچی  میں  5 دن سے لاپتہ 13 سالہ بچہ مل گیا",
        "link": "https://urdu.arynews.tv/karachi-13-year-old-missing-boy-found/",
        "image_url": "https://urdu.arynews.tv/wp-content/uploads/2025/05/khi.jpg",
        "article": "کراچی : 5 دن سے لاپتہ 13 سالہ بچہ مل گیا پولیس نے بتایا بچہ داخلہ نہ ہونے پر دل برداشتہ ہوکر گھر چھوڑ کرچلا گیا تھا۔\nتفصیلات کے مطابق کراچی میں شیرشاہ پولیس نے کارروائی کرتے 5 دن سے لاپتہ بچے کو تلاش کر کے اہلخانہ نے حوالے کر دیا۔\nایس ایس پی انوسٹی گیشن اظہرجاوید کا کہنا تھا کہ 13 سالہ بچہ علی حسن عالمگیرروڈ شیر شاہ سے لاپتہ ہوا تھا۔\nایس ایس پی ڈسٹرکٹ کیماڑی نے کہا کہ بچےکےاغواءکامقدمہ درج کیاگیا تھا، بچے نے 9 ویں کلاس میں داخلہ نہ ہونے پر دل برداشتہ ہوکر گھر چھوڑ دیا تھا۔\nیاد رہے اسلام آباد کے بڑے شاپنگ مال سے 3 سال کابچہ لاپتہ ہوگیا تھا ، بچے کی والدہ کی مدعیت میں تھانہ مارگلہ میں مقدمہ درج کیا گیا ، جس کے بعد پولیس نے متعلقہ علاقے کی سی سی ٹی وی فوٹیجزحاصل کرلیں۔\nسی سی ٹی وی فوٹیجز میں 2 خواتین اور ایک بچے کیساتھ اذلان کو پارکنگ کی طرف جاتے دیکھا گیا تھا، والدہ کا کہنا تھا کہ 2خواتین اور ایک 7سال کا بچہ میرے 3 سالہ بچے کو لے گئے۔",
        "published_date": "Wed, 14 May 2025 06:39:19 +0000",
        "source": "ARY Urdu"
    },
    {
        "guid": "https://urdu.arynews.tv/barrister-saif-pti-social-media-team-indian-propaganda/",
        "title": "’پی ٹی آئی کی سوشل میڈیا ٹیم نے بھارت کے جھوٹے بیانیے کو زمین بوس کیا‘",
        "link": "https://urdu.arynews.tv/barrister-saif-pti-social-media-team-indian-propaganda/",
        "image_url": "https://urdu.arynews.tv/wp-content/uploads/2024/11/PTIO.jpg",
        "article": "پشاور: مشیر اطلاعات خیبر پختونخوا حکومت بیرسٹر سیف کا کہنا ہے کہ پاکستان تحریک انصاف (پی ٹی آئی) کی سوشل میڈیا ٹیم نے بھارت کے جھوٹے بیانیے کو زمین بوس کیا۔\nبیرسٹر سیف نے اپنے بیان میں کہا کہ بھارت کے خلاف تاریخی فتح کے موقع پر قوم متحد ہو چکی ہے، قوم کا اتحاد برقرار رکھنے کیلیے بانی پر درج سیاسی مقدمات کا فوری خاتمہ ناگزیر ہے۔\nانہوں نے کہا کہ پی ٹی آئی بھارت کے خلاف مسلح افواج کے شانہ بشانہ کھڑی تھی اور ہے، پی ٹی آئی سوشل میڈیا ٹیم نے بھارتی بیانیے کو چاروں شانے چت کیا۔\nیہ بھی پڑھیں: ’بھارت کے ساتھ سیز فائر ہوگیا تو آپس میں بھی ہونا چاہیے‘\nگزشتہ روز چیئرمین پی ٹی آئی بیرسٹر گوہر نے اڈیالہ جیل کے باہر میڈیا سے گفتگو میں کہا تھا کہ بھارت کے ساتھ سیز فائر ہوگیا تو آپس میں بھی ہونا چاہیے۔\nبیرسٹر گوہر نے کہا کہ آپس میں سیز فائر ہونا چاہیے تاکہ قوم میں یکجہتی، عمران خان اور اہلیہ کی رہائی ہو، لیڈروں کے مقدمات اور پکڑ دھکڑ ہمیشہ ہمیشہ کیلیے ختم ہونی چاہیے، اسمبلی میں بھی کہا تھا ملک کی سب سے بڑی پارٹی کے رہنما کو مزید جیل میں نہ رکھیں۔\nچیئرمین پی ٹی آئی نے کہا کہ اللہ نے کرم نوازی کی بھارت کا غرور خاک میں ملا ہے، دعائیں قبول ہوئیں قوم کا سر فخر سے بلند ہوا ہے، پاکستان کا جواب پوری دنیا نے دیکھا اور سنا بھارت نے محسوس بھی کیا۔\nان کا کہنا تھا کہ بھارت نے خود اعتراف کیا پاکستان نے 26 مقامات پر ٹارگٹ کیا، بھارتی ایئر فورس نے بھی اعتراف کیا کہ ان کے رافیل جہاز کا کتنا نقصان ہوا۔\n’پاکستان سے دنیا کے تعلقات اب تبدیل ہوں گے دنیا کا نظریہ تبدیل ہوگا۔ پہلی بار دنیا نے دیکھا کہ کسی مسلمان ملک نے اپنا لوہا منوایا۔ اسمبلی میں کہا تھا کہ پاک بھارت لڑائی، غزہ اور اسرائیل والی نہیں بلکہ بڑی مختلف ہوگی۔‘",
        "published_date": "Wed, 14 May 2025 06:31:49 +0000",
        "source": "ARY Urdu"
    },
    {
        "guid": "1504b8df42139cacde7f4a4b153a3469",
        "title": "آئی ایم ایف سے ایک ارب ڈالر سے زائد مالیت کی رقم حکومت پاکستان کے اکاؤنٹ میں منتقل",
        "link": "https://www.express.pk/story/2761404/more-than-1-billion-transferred-from-imf-to-pakistan-government-account-2761404/",
        "image_url": "https://img.express.pk/logo/expresslogo.webp",
        "article": "آئی ایم ایف سے ایک ارب ڈالر سے زائد مالیت کی رقم اسٹیٹ بینک آف پاکستان میں حکومت کے اکاؤنٹ میں منتقل ہوگئی۔\n\nرپورٹ کے مطابق اسٹیٹ بینک آف پاکستان نے عالمی مالیاتی ادارے سے رقم موصول ہونے کی تصدیق کردی۔\nآئی ایم ایف سے 76کروڑ اسپیشل ڈرائنگ رائٹس(ایک ارب دو کروڑ تیس لاکھ ڈالر) اسٹیٹ بینک کو موصول ہوئے ہیں۔\nاسٹیٹ بینک آف پاکستان نے اپنے ایک بیان میں کہا کہ آئی ایم ایف سے قرضے کی دوسرے قسط ملنے کے بعد زرمبادلہ کے زخائر بڑھ گئے ہیں۔",
        "published_date": "Wed, 14 May 25 07:22:46 +0000",
        "source": "Express Urdu"
    },
    {
        "guid": "10fdb95230396505990588278879c432",
        "title": "لاہور: آخری منٹ اسٹاپ پر ڈمپر کی  رکشوں اور  موٹرسائیکلوں کو ٹکر،  طالبات سمیت 5 افراد جاں بحق",
        "link": "https://www.express.pk/story/2761402/lahore-5-people-including-female-students-killed-in-a-collision-between-a-dumper-rickshaw-and-a-motorcycle-at-a-last-minute-stop-2761402/",
        "image_url": "https://img.express.pk/logo/expresslogo.webp",
        "article": "لاہور کے علاقے باغبان پورہ میں آخری منٹ اسٹاپ کے قریب ڈمپر نے کئی رکشوں اور  موٹرسائیکلوں کو ٹکر مار دی جس کے نتیجے  5 افراد جاں بحق ہوگئے۔\nرپورٹ کے مطابق ریسکیو حکام  نے کہا کہ  حادثہ لاہور کے علاقے باغبان پورہ  کے جی ٹی روڈ پر پیش آیا جس دوران ڈمپر نے 3 رکشوں اور  2 موٹرسائیکلوں کو ٹکر ماردی۔\nریسکیو حکام کا بتانا ہے کہ حادثے کے نتیجے میں  5 افراد جاں بحق اور 4  افرادزخمی بھی ہوئے۔\nحکام کے مطابق جاں بحق ہونے والوں میں 2 اسکول کی بچیاں بھی شامل ہیں، جاں بحق ہونے والے اسکول کی بچیوں کی شناخت 12 سالہ عائمہ اور 10 سالہ حافظہ کے ناموں سے ہوئی، جاں بحق میں 45 سالہ رفاقت، 41 سالہ داود اور ایک شخص کی شناخت نا ہو سکی۔\nزخمی ہونے والوں میں 26 سالہ علی، 10 سالہ افان، 10 سالہ بلال، 18 سالہ کومل شامل ہیں، زخمی ہونے والوں کو سروسز اور قریبی نجی ہسپتال منتقل کیا گیا۔",
        "published_date": "Wed, 14 May 25 07:09:21 +0000",
        "source": "Express Urdu"
    },
    {
        "guid": "8000c26f56d8e7d5373a1eb867c0200e",
        "title": "سال 2024 سے اب تک 5ہزار سے زائد پاکستانی بھکاری بیرون ممالک سے ملک بدر",
        "link": "https://www.express.pk/story/2761400/more-than-5000-pakistani-beggars-deported-from-foreign-countries-since-2024-2761400/",
        "image_url": "https://img.express.pk/logo/expresslogo.webp",
        "article": "وزارت داخلہ نے قومی اسمبلی میں انکشاف کیا ہے کہ سال 2024 سے لے کر اب تک 5ہزار402 پاکستانی بھکاریوں کو مختلف ممالک سے ملک بدر کیا جا چکا ہے۔\nایوان میں جمع کرائی گئی تحریری رپورٹ کے مطابق ملک بدر کیے گئے بھکاریوں کی سب سے زیادہ تعداد سعودی عرب سے سامنے آئی ہے، جہاں سے 5ہزار33 پاکستانی بھکاریوں کو واپس بھیجا گیا۔\nسال 2024 کی تفصیلات:\nسال 2024 کے دوران مجموعی طور پر 4ہزار850 پاکستانی بھکاری بیرون ممالک سے ملک بدر کیے گئے۔\nسال 2025 کی تفصیلات (تاحال):\nسال 2025 کے اب تک کے عرصے میں 552 پاکستانی بھکاری ملک بدر کیے جا چکے ہیں۔\nاس فہرست میں قطر اور عمان جیسے خلیجی ممالک کا بھی ذکر کیا گیا ہے، تاہم وہاں سے ملک بدر کیے گئے افراد کی تعداد کی الگ تفصیل فراہم نہیں کی گئی۔\nوزارت داخلہ نے یہ اعداد و شمار قومی اسمبلی کے اجلاس میں پیش کیے، جس سے یہ واضح ہوتا ہے کہ بیرون ملک پاکستانیوں کی فلاح و بہبود اور ان کی سرگرمیوں پر مؤثر نگرانی کی اشد ضرورت ہے۔",
        "published_date": "Wed, 14 May 25 07:08:40 +0000",
        "source": "Express Urdu"
    },
    {
        "guid": "a67a4b9c3e5509bd7d089473b4f4538a",
        "title": "مصباح کی ایک مرتبہ پھر کوچنگ رول میں واپسی کا امکان",
        "link": "https://www.express.pk/story/2761399/misbah-ul-haq-set-for-coaching-comeback-2761399/",
        "image_url": "https://img.express.pk/logo/expresslogo.webp",
        "article": "قومی ٹیم کے سابق کپتان مصباح الحق کو ایک مرتبہ پھر پاکستانی ٹیم میں اہم عہدہ ملنے کا امکان ہے۔\nگزشتہ روز پاکستان کرکٹ بورڈ (پی سی بی) کے چیئرمین محسن نقوی نے پاکستانی وائٹ بال ٹیم کیلئے مائیک ہیسن کو ہیڈکوچ بنانے کا اعلان کیا تھا، بعدازاں خبریں سامنے آئیں تھی کہ 50، 50 لاکھ تنخواہ وصول کرنیوالے مینٹورز کو عہدے سے فارغ کردیا گیا ہے۔\nاِن مینٹورز میں مصباح الحق کے علاوہ سابق کپتان سرفراز احمد سمیت شعیب ملک، وقار یونس اور ثقلین مشتاق شامل تھے۔\nمزید پڑھیں: قومی ٹیم کے نئے ہیڈکوچ کا اعلان ہوگیا\nرپورٹ میں کہا گیا تھا کہ مصباح الحق اور سابق کپتان سرفراز احمد کو پی سی بی میں اہم عہدے سے نوازا جائے گا۔\nدوسری جانب میڈیا رپورٹس میں دعویٰ کیا جارہا ہے کہ سابق کپتان مصباح الحق کو قومی ٹیسٹ ٹیم کاہیڈکوچ بنایا جاسکتا ہے۔\nمزید پڑھیں: 50، 50 لاکھ تنخواہ وصول کرنیوالے مینٹورز فارغ \nسابق کرکٹر باسط علی نے پاکستان ٹیسٹ ٹیم کیلئے مصباح الحق کے ہیڈکوچ ہونے سے متعلق ٹوئٹ بھی کی اور انہیں مبارکباد پیش کی۔\nاگرچہ پاکستان کرکٹ بورڈ (پی سی بی) نے باضابطہ طور پر مصباح الحق کو ہیڈکوچ بنانے سے متعلق کوئی تصدیق نہیں ہے۔\nمزید پڑھیں: ناقص پرفارمنس کے باوجود عاقب جاوید کو \"نیا عہدہ\" مل گیا\nواضح رہے کہ مصباح الحق کا شمار پاکستان کے کامیاب ترین ٹیسٹ کپتانوں میں ہوتا ہے، وہ 2019 سے 2021 قومی ٹیم کے بطور ہیڈکوچ خدمات سرانجام دے چکے ہیں۔",
        "published_date": "Wed, 14 May 25 07:01:24 +0000",
        "source": "Express Urdu"
    },
    {
        "guid": "bbe9483ce00fbade1a130944da463267",
        "title": "نیب اور کمپٹیشن کمیشن کے درمیان بولیوں میں گٹھ جوڑ کی روک تھام کیلئے تاریخی معاہدہ",
        "link": "https://www.express.pk/story/2761398/agreement-signed-between-nab-and-competition-commission-to-prevent-bid-rigging-2761398/",
        "image_url": "https://img.express.pk/logo/expresslogo.webp",
        "article": "نیب اور کمپٹیشن کمیشن کے درمیان بولیوں میں گٹھ جوڑ کی روک تھام کے لیے تاریخی معاہدہ طے پا گیا۔\nچیئرمین نیب لیفٹیننٹ جنرل ریٹائرڈ نذیر احمد اور چیئرمین سی سی پی ڈاکٹر کبیر احمد سدھو کی موجودگی میں سی سی پی کے رجسٹرار شہزاد حسین اور نیب کے ڈی جی آپریشنز محمد طاہر نے ایم او یو پر دستخط کیے۔\nمعاہدے کے تحت شفاف خریداری اور منصفانہ مسابقت کے فروغ کیلئے نیب اور سی سی پی میں معلومات کا تبادلہ کیا جائے گا۔ دونوں اداروں کے درمیان تکنیکی تعاون، مشترکہ حکمت عملی پر بھی کام کیا جائے گا۔\nمعاہدے کے تحت بولیوں کے ڈیٹا تک رسائی، خطرات کی نشاندہی اور قوانین کی پاسداری یقینی بنائی جائے گی۔\nچئیرمین کمپٹیشن کمیشن ڈاکٹر کبیر سدھو نے کہا کہ سرکاری ٹینڈرز کی بولیوں میں گٹھ جوڑ کی سخت نگرانی ضروری ہے، کمپٹیشن کمیشن اور نیب کے درمیان سرکاری پروکیورمنٹ میں گٹھ جوڑ کے خلاف مشترکہ کارروائی پر اتفاق کیا گیا ہے۔\nانہوں نے کہا کہ کمپٹیشن کمیشن اور نیب کے مابین ڈیٹا اور شواہد کے تبادلہ سے تحقیقات کی رفتار میں تیزی آئے گی۔ کمٹیشن کمیشن نے حا ہی میں پاور ڈسٹری بیوشن کمپنیوں میں بولیوں میں گٹھ جوڑ کو بے نقاب کیا، سرکاری خریداری میں گٹھ جوڑ قومی وسائل کا بڑا نقصان ہے۔\nڈاکٹر کبیر سدھو نے کہا کہ کمپٹیشن کمیشن شواہد کی بنیاد نیب کو مجرمانہ کارروائی کے لیے ڈیٹا فراہم کر سکتا ہے، سی سی پی نے اب تک 136 ممکنہ کارٹل کیسز کی نشاندہی کی، سی سی پی نے تاریخ کی سب سے بڑی ریکوری 10 کروڑ روپے جرمانے کی صورت میں وصول کی۔\nاس موقع پر چیئرمین نیب لیفٹیننٹ جنرل ریٹائرڈ نذیر احمد نے کہا کہ کرپشن اور ملی بھگت سے نمٹنا سی سی پی اور نیب کی مشترکہ ذمہ داری ہے، نیب سی سی پی کی ڈیٹا اینالائسز مہارتوں سے فائدہ اٹھانا چاہتا ہے، پبلک پروکیورمنٹ میں کرپشن سے ملک کو نقصان پہنچ رہا ہے۔\nچیئرمین نیب کا کہنا تھا کہ کارٹلز اور پبلک پروکیورمنٹ میں ملی بھگت کے خلاف نیب سی سی پی کی مدد کرے گا، پروکیورمنٹ کے طریقے اور قوانین پرانے ہوچکے ہیں، میگا کنٹریکٹس پر نظر رکھنے کی ضرورت ہے۔",
        "published_date": "Wed, 14 May 25 06:59:13 +0000",
        "source": "Express Urdu"
    },
    {
        "guid": "a85085e1774f6f90ec3d1d7c3e98a4f6",
        "title": "کراچی میں آئندہ 3روز کے دوران موسم کیسا رہے گا؟",
        "link": "https://www.express.pk/story/2761397/what-will-the-weather-be-like-in-karachi-over-next-3-days-2761397/",
        "image_url": "https://img.express.pk/logo/expresslogo.webp",
        "article": "محکمہ موسمیات نے شہر قائد میں موسم کے حوالے سے آئندہ تین روز کے لیے پیش گوئی کر دی۔\nمحکمہ موسمیات ارلی وارننگ سینٹر پیش گوئی کے مطابق اگلے 3 روز کے دوران کراچی کا موسم گرم و مرطوب رہنے کا امکان ہے۔\nشہر کا زیادہ سے زیادہ درجہ حرارت 34 تا 36 ڈگری کے درمیان ریکارڈ ہو سکتا ہے تاہم صبح و شام کے وقت نمی کا تناسب زیادہ رہنے کے سبب اصل درجہ حرارت سے زیادہ گرمی محسوس کی جا سکتی ہے۔\nآئندہ چند روز کے دوران سمندر کی جنوب مغربی سمت کی ہوائیں فعال رہنے کی توقع ہے۔\nصوبے کے بیشتر اضلاع میں موسم زیادہ تر گرم اور خشک رہنے کا امکان ہے جبکہ جامشورو، مٹیاری، حیدرآباد، ٹنڈو محمد خان، ٹنڈو الہ یار اور بدین میں گرد آلود ہوائیں اور گرج چمک کے ساتھ ہلکی بارش کا امکان ہے۔",
        "published_date": "Wed, 14 May 25 06:56:20 +0000",
        "source": "Express Urdu"
    },
    {
        "guid": "2c31b88f77032786bc8a3a222858d46d",
        "title": "آج کا دن کیسا رہے گا؟",
        "link": "https://www.express.pk/story/2761396/horoscope-how-will-your-day-be-under-the-stars-wednesday-may-14-2761396/",
        "image_url": "https://img.express.pk/logo/expresslogo.webp",
        "article": "حمل:\n21 مارچ تا 21 اپریل\nمثبت: جب حالات مشکل ہوں تو آپ کو اپنی بصیرت کو سننا سیکھنا چاہیے، لیکن جب وہ بہترین ہوں، تو آپ کو اسے اور بھی زیادہ سننا سیکھنا چاہیے۔ سونے کے انڈے دینے والی مرغی کو سونے کی تلاش میں چھوڑ دینا، شاید اپنے سر پر اپنے چشمے پہننے اور اپنے بستر کے پاس انہیں بے قابو طریقے سے تلاش کرنے کے مترادف ہو۔ جی ہاں، ہم جانتے ہیں کہ آپ ایک اچھا سا ایڈونچر پسند کرتے ہیں۔ لیکن آپ اپنے خوراک حاصل کرنے کے طریقے تلاش کر سکتے ہیں بغیر اس کے کہ جو کچھ پہلے ہی حرکت میں آیا ہے اور ترقی کر رہا ہے اسے بے ترتیب کیا جائے۔ ہر دن کو تخلیقی بنانے پر توجہ مرکوز کریں اس کے بجائے ہر لمحے نئی چیزیں شروع کرنے کے طریقے تلاش کریں اور پھر انہیں ادھورا چھوڑ دیں۔ اس طرح آپ اپنی زندگی بنائیں گے۔\nمنفی: آج آپ کو کسی قریبی دوست یا رشتے دار سے اختلاف ہوسکتا ہے۔\nاہم خیال: زندگی کی خوبیوں کو سمیٹنے کے لیے اپنے رشتوں کو پانی دیں۔\n \n\n \nثور:\n22 اپریل تا 20 مئی\nمثبت: کچھ ایسا ہوا ہے جو منصوبہ کے مطابق نہیں ہوا، لیکن اگر کوئی اتفاق نہیں ہے، تو کیا اس کا مطلب یہ نہیں ہے کہ ایک ظاہری طور پر ’ناکام‘ منصوبہ کائنات کی دوبارہ سمت کا ایک کلاسک کیس ہے؟ کیا ہوگا اگر آپ ایک لمحہ لیں اور اپنے آپ کو اس کہانی سے الگ نظر سے دیکھیں جو آپ نے اپنے سر میں بُنی ہے اور اس رکاوٹ کو ایک ناکام اختتام کے بجائے ایک وقفے کے طور پر دیکھیں۔ آپ شاید محسوس کریں گے کہ آپ ان پابندیوں سے کہیں آگے ہیں جن میں آپ نے خود کو باندھا ہوا ہے اور آپ یقینی طور پر اس سے کہیں زیادہ قابل ہیں جس کی آپ نے کوشش کی ہے۔ غوطہ لگائیں، تلاش کریں، اور اپنی نئی زمین تلاش کریں۔\nمنفی: آپ کو اپنی بات پر قائم رہنے میں مشکل پیش آ سکتی ہے۔\nاہم خیال: ایک تیراک پول، دریا، جھیل، سمندر میں تیر سکتا ہے۔ یہ پانی نہیں ہے جو اسے اپنے ہنر میں مہارت دیتا ہے، یہ خود ایک ہنر پر اس کی مہارت ہے۔\n \n\n \nجوزا:\n21 مئی تا 21 جون\nمثبت: آپ کےلیے ایک اہم وقت آگیا ہے۔ ایک روحانی چکر جو کھلنے کا انتظار کررہا ہے۔ زیادہ تر اچھے طریقوں سے۔ آپ کے احتیاط سے بنائے گئے منصوبے شاندار طریقے سے کام کر رہے ہیں، جیسا کہ آپ کے نیک مقاصد بھی۔ اب اس کو جمع کریں، ان چمکدار مناظر میں برف کے پتلے بنائیں اور یقینی طور پر اپنے اعلیٰ ترین مقاصد کو الٰہی کے حوالے کردیں۔ خالص منطق کیا نہیں کرسکتی، آپ کے وژن میں یقین اسے لے آسکتا ہے۔ آپ اس زندگی کو بنا رہے ہیں جس کی آپ ہمیشہ خواہش کرتے تھے، اب کیا آپ اس کا لطف اٹھانا بھی سیکھیں گے؟\nمنفی: آج آپ کو اپنی صحت کا خاص خیال رکھنا ہوگا۔ خاص طور پر پیٹ سے متعلق مسائل کا سامنا کرنا پڑسکتا ہے۔\nاہم خیال: مثبت طویل مدتی منصوبے بنائیں، یہ آپ کی زندگی میں ایک شاندار سفر کا صرف آغاز ہے۔\n \n\nسرطان:\nمثبت: ہر بار جب آپ کچھ نیا کرنے کی کوشش کرتے ہیں، آپ فوری نتائج کی توقع کرتے ہیں۔ ہاں، یہ توانائی کے میدان پر کام کرتا ہے، ہماری جسمانی تین جہانوں کی دنیا کو پکڑنے کےلیے وقت کی ضرورت ہوتی ہے۔ بہت کچھ اسی طرح جیسے دنیا نے اپنی موت کے بعد ڈاؤنچی کی قدر کی۔ اب ہم یہ نہیں کہہ رہے کہ آپ کا وقت نہیں آئے گا۔ ہم صرف یہ کہہ رہے ہیں کہ یہ آپ کےلیے نئے ہنر میں مہارت حاصل کرنے، ان اسباق کو اپنی زندگی میں دوبارہ لاگو کرنے اور اپنے نقطہ نظر کو تبدیل کرنے کا اشارہ ہے کہ آپ کی زندگی کےلیے کیا ممکن ہے، نئی زندگی کےلیے آپ کا جوش۔ پرانے طریقے کام کر سکتے ہیں لیکن طویل مدتی میں پائیدار نہیں ہوسکتے، اور نئے طریقوں کو صرف جڑیں لگانے کےلیے تھوڑا سا وقت درکار ہے۔\nمنفی: آج آپ کو ذہنی دباؤ محسوس ہوسکتا ہے۔\nاہم خیال: لوگوں کو اپنی ترجیح بنائیں اور آپ کے مقاصد ہمیشہ آپ کی توقعات سے آگے بڑھ جائیں گے۔\n \n\nاسد:\n24 جولائی تا 23 اگست\nمثبت: آپ کے ذہن میں بہت کچھ ہے، اپنے دل کےلیے بھی جگہ کیسے بنائیں؟ آپ کو شاید باہر نکلنے کا ایک راستہ تلاش کرنے کی شدید ضرورت ہے، اور اچھی خبر یہ ہے کہ آپ کے پاس مدد کرنے کےلیے کوئی ہے۔ لیکن مشکل خبر یہ ہے کہ آپ کو اپنے آپ پر اور اپنی صلاحیتوں پر دوبارہ اعتماد حاصل کرنا ہوگا تاکہ اپنے شیطانوں، اپنے رٹ، اپنے زہریلے چکروں سے اٹھ کھڑے ہوں جنہوں نے آپ کو دہائیوں تک پھنسا رکھا ہے۔ آپ کی بے خوابی، فکر سے بھری راتیں آپ کو وہاں نہیں لے جائیں گی جہاں آپ جانا چاہتے ہیں۔ آپ کی بے خوابی، وژن اور مقصد سے بھری راتیں آپ کو لے جائیں گی۔ آپ کے وہ دن جو آپ کو ایسی چیزیں کرنے کےلیے لے جاتے ہیں جو آپ کرنا چاہتے ہیں۔ آپ اپنی آگ کو دوبارہ جِلا بخشنے کی صلاحیت رکھتے ہیں۔\nمنفی: آج آپ کو کسی چھوٹی موٹی بیماری کا شکار ہونا پڑسکتا ہے۔ خاص طور پر الرجی کے مریضوں کو احتیاط برتنی چاہیے۔\nاہم خیال: چیزیں پہلے کام نہیں کرتی تھیں کیونکہ وقت خراب تھا۔ اب چیزیں کام کر سکتی ہیں، اگر آپ انہیں ایک ایماندار، یقین سے بھرپور سمت دیتے ہیں۔\n\nسنبلہ:\n24 اگست تا 23 ستمبر\nمثبت: آپ اپنے تیز ترین ارتعاش میں پھڑپھڑا رہے ہیں۔ جی ہاں! اس نے نئے راستے کھولے ہیں۔ اس نے ترقی، مطالعہ اور ترقی کےلیے خود کو جانچ پڑتال کے نئے شعبوں کو بھی کھول دیا ہے۔ پھر اب کشمکش کیوں؟ اپنے خزانوں کو بہت مضبوطی سے نہ تھامیں کیونکہ یہ صرف تب ہی ہے جب آپ انہیں آزادانہ لٹکائیں گے تو وہ آپ کی زندگی میں مزید فراوانی کو اپنی طرف متوجہ کریں گے۔ سب کچھ ایک بار میں سمجھنے کی کوشش کرنے کے بجائے سب سے اہم چیزوں پر توجہ دیں۔ زندگی ایک جادوئی جنگل کے ذریعے ساحل سمندر پر چلنے کےلیے ہے، نہ کہ ایک لوہے کی سڑک جو کنکریٹ اور سخت ہے۔\nمنفی: آج آپ کو اپنی صحت کا خاص خیال رکھنا چاہیے۔ خاص طور پر دل کی بیماریوں کے مریضوں کو احتیاط سے کام لینا چاہیے۔\nاہم خیال: اپنے اندر جھانک کر دیکھیں، آپ کو اپنے جواب مل جائیں گے۔\n \n\nمیزان:\n24 ستمبر تا 23 اکتوبر\nمثبت: حال ہی میں آپ بہت زیادہ کام میں مصروف رہے ہیں۔ اب یہ وقت ہے کہ آپ اپنی زندگی میں تازگی لانے کےلیے تفریح اور آرام کو بھی وقت دیں۔ آپ ممکنہ طور پر مواصلات، منصوبہ بندی، معاہدوں اور یہاں تک کہ نئے راستوں کے درمیان میں مصروف رہے ہوں گے اور اچانک آپ کو اس سب پر توجہ دینے کی شدید ضرورت محسوس ہوئی ہوگی۔ اب جبکہ ان میں سے بہت کچھ مکمل ہوچکا ہے، یقینی بنائیں کہ آپ دوبارہ اس چکر میں نہ پھنس جائیں۔ اپنے کاموں کو ترجیحات دیں، صرف اہم چیزوں پر توجہ دیں اور باقی کو نظر انداز کریں۔\nمنفی: آج آپ کو کسی فیصلے کو لینے میں دشواری ہو سکتی ہے۔\nاہم خیال: اپنے آپ پر یقین کریں، یہ یاد رکھنے کے لیے کہ آپ کا وقت، توانائی اور کوششیں قیمتی وسائل ہیں۔\n \n\nعقرب:\n24 اکتوبر تا 22 نومبر\nمثبت: یہ آپ کی زندگی کا وہ وقت ہے، جہاں آپ روزمرہ کی زندگی میں جادو تلاش کرنے پر توجہ مرکوز کرتے ہیں۔ کیونکہ سچ تو یہ ہے کہ جادو اسی میں رہتا ہے۔ اگر آپ کی زندگی میں کچھ نیا ابھر رہا ہے، چکر لگا رہا ہے، لیکن ابھی تک مکمل طور پر سامنے نہیں آیا ہے، تو یہ آپ کے لیے اسے اپنی رفتار سے کھلنے دینے کا اشارہ ہے۔ اسے پکنے، اُگنے یا اسے ابھی جس چیز کی ضرورت ہے، کرنے دیں۔ نئے تعلقات، یا پرانے تعلقات تجدید ہوسکتے ہیں۔ آپ کی زندگی میں نئے مراحل اس بہار میں شروع ہوں گے۔ اور یہ سب کھل رہا ہے اور پھل پھول رہا ہے، محنت اور شاید کچھ آنسوؤں کے ساتھ۔ لیکن پہلے کی طرح کبھی نہیں۔\nمنفی: آج آپ کسی پرانی بات کو لے کر پریشان ہو سکتے ہیں۔\nاہم خیال: آپ آگے بڑھنے اور اپنی زندگی میں مختلف طریقوں سے معنی تلاش کرنے کے لیے تیار ہیں۔\n \n\nقوس:\n23 نومبر تا 22 دسمبر\nمثبت: آپ اتنے ہی زمینی ہیں جتنے کہ آپ الہامی ہیں۔ اور یہ آپ کے رشتوں میں ہے جہاں آپ حقیقی الٰہیت کا پتہ لگاتے ہیں۔ کبھی کبھی چیزیں مشکل ہو جاتی ہیں، کبھی کبھی وہ آسان ہوجاتی ہیں۔ لیکن آخر میں جو کچھ باقی رہتا ہے وہ یہ ہے کہ آپ کیا دیکھنا چاہتے ہیں۔ جب آپ اپنے لیے اخلاقی طور پر صحیح محسوس کرنے والی چیز پر کھڑے ہوتے ہیں، تو آپ اس دائرے میں قدم رکھتے ہیں جہاں آپ کے قلعے انضمام اور ان اقدار پر بنے ہیں جو ہوا میں اڑائے جانے والی کسی بھی چیز سے کہیں زیادہ گہرائی تک چلتی ہیں۔ یقیناً، یہ آپ کو مشکل راستے پر لے جا سکتا ہے، لیکن یہ یقینی طور پر کسی بھی شارٹ کٹ سے کہیں زیادہ طویل عرصے تک چلنے والا ہے۔\nمنفی: آج آپ کی کسی سے بحث ہو سکتی ہے۔\nاہم خیال: نئے ایڈونچر آپ کا انتظار کر رہے ہیں۔ مصروف ہوجائیں۔\n \n\nجدی:\n23 دسمبر تا 20 جنوری\nمثبت: آپ ایک مرحلے سے دوسرے مرحلے میں منتقل ہورہے ہیں، اور آپ کا سر مرتب ہے۔ اب جبکہ چیزیں آپ کی خواہش کے مطابق ہوسکتی ہیں یا نہیں بھی ہو سکتی ہیں، یاد رکھیں کہ ہمیشہ ایک شخص ہوگا جو آپ کا ہاتھ پکڑے گا۔ آپ کے فرشتے آپ کو یاد دلاتے ہیں کہ جبکہ بہت کچھ غیر متوازن محسوس ہو سکتا ہے، آپ کا فوکس اس پر رہنا چاہیے جو باقی ہے کیونکہ یہ وہ طریقہ ہے جس سے کائنات آپ کو دکھاتی ہے کہ آپ کے لیے واقعی کیا مطلب ہے۔ زندگی دینے اور لینے کا ایک چکر ہے، اور یہ فیصلہ کرنا کہ کب کیا وقت ہے، نصف جنگ جیتنا ہے۔\nمنفی: آج آپ کو اپنی صحت کا خاص خیال رکھنا چاہیے۔ خاص طور پر کمر درد کا سامنا کرنا پڑ سکتا ہے۔\nاہم خیال: آپ کے لیے اچھی خبر ہے۔\n \n\nدلو:\n21 جنوری تا 19 فروری\nمثبت: بہت زیادہ باورچی کھانا خراب کر دیتے ہیں، اور بہت زیادہ رائے آپ کے وژن کے ساتھ گڑبڑ کرتی ہے، ہیلو! جاگو، مزہ کرو، اپنے لیے کچھ فارغ وقت حاصل کرو، کیونکہ مزید دماغ کا جھنجھٹ وہ نہیں ہے جس کی آپ کو ضرورت ہے۔ کوئی حتمی مقصد یا مقصد کے بغیر مزید مزا صرف وہی ہے جس کی آپ کی روح طلب کر رہی ہے۔ یہ کیا کرے گا؟ ٹھیک ہے، شروعات کےلیے یہ آپ کے زیادہ سوچنے والے دماغ کو آرام دے گا۔ دوسرا، یہ آپ کو اپنی موجودہ صورتحال سے اپنی توانائی کو الگ کرنے میں مدد دے گا۔ تیسرے، یہ آپ کو یہ احساس دلانے میں مدد کرے گا کہ آپ کے لیے کیا اہم ہے۔ شاید آپ کو اپنی بصیرت کو تھوڑا زیادہ بلند بولنے دیں۔\nمنفی: آج آپ کو ذہنی دباؤ محسوس ہو سکتا ہے۔\nاہم خیال: آپ کی فکر جلد ہی دور ہو جائے گی۔\n \n\nحوت:\n20 فروری تا 20 مارچ\nمثبت: آپ نے اپنے آپ پر اعتماد کیا۔ آپ نے جو کچھ بھی ہے وہ سامنے آیا ہے، آپ کا یقین بھی اس میں شامل ہے۔ جب دوسروں نے کہا کہ یہ ناممکن ہے تو آپ نے آگے بڑھنے کی کوشش کی۔ آپ نے فتح کا ذائقہ چکھ لیا۔ اور پھر آپ نے اپنے اگلے بڑے ایڈونچر کا آغاز کیا۔ تو کائنات جاننا چاہتی ہے کہ اس بار کشیدگی کی راتیں کیوں؟ کیا آپ یہ نہیں دیکھتے کہ آپ کے خیالات اور ارادوں میں کتنی طاقت ہے؟ کیا آپ کو یاد نہیں کہ ماضی میں آپ کی زندگی میں جادو کا ذائقہ کیسا تھا؟ اس بار بھی، حرکت میں رہیں۔ چیزیں کام کریں گی جادوئی طور پر، لیکن آپ کے عزم، اعمال اور اپنے مقاصد پر غیر متزلزل توجہ کے ذریعے۔ ٹھیک ہے؟\nمنفی: آج آپ کو ذہنی دباؤ محسوس ہو سکتا ہے۔\nاہم خیال: آپ جو کچھ بھی کر رہے ہیں وہ کام کر رہا ہے۔ اسے جاری رکھیں۔\n \n\n(نوٹ: یہ عام پیش گوئیاں ہیں اور ہر ایک پر لاگو نہیں ہوسکتی ہیں۔)",
        "published_date": "Wed, 14 May 25 06:43:26 +0000",
        "source": "Express Urdu"
    },
    {
        "guid": "b21abcc9ec3199a642d885a5611ee3c2",
        "title": "سپریم کورٹ نے سابقہ فاٹا اور پاٹا میں سیلز ٹیکس ترمیمی ایکٹ بحال کر دیا",
        "link": "https://www.express.pk/story/2761395/supreme-court-restores-sales-tax-amendment-act-in-former-fata-and-pata-2761395/",
        "image_url": "https://img.express.pk/logo/expresslogo.webp",
        "article": "سپریم کورٹ نے سابقہ فاٹا اور پاٹا میں سیلز ٹیکس ترمیمی ایکٹ بحال کر دیا۔\n عدالت نے گھی اور اسٹیل ملز ایسوسی ایشن کی اپیلیوں پر حکم امتناع جاری کردیا، پشاور ہائی کورٹ نے سابقہ فاٹا اور پاٹا میں سیلز ترمیمی ایکٹ کالعدم قرار دیا تھا۔ \nگھی و اسٹیل ملز ایسوسی ایشن کے وکیل کا کہنا تھا کہ ہائی کورٹ پارلیمان کے متبادل قانون سازی نہیں کر سکتی اور درخواست میں کی گئی استدعا سے بڑھ کر ریلیف نہیں دے سکتی۔\nحافظ احسان کھوکھر نے کہا کہ پشاور ہائی کورٹ نے اختیارات سے تجاوز کیا، اربوں روپے ٹیکس کا معاملہ ہے۔\nعدالت نے پشاور ہائی کورٹ کا فیصلہ معطل کرتے ہوئے فریقین کو نوٹس جاری کر دیے ہیں، عدالت نے اپیلوں پر مزید سماعت غیرمعینہ مدت تک ملتوی کر دی، جسٹس امین الدین خان کی سربراہی میں پانچ رکنی آئینی بنچ نے سماعت کی",
        "published_date": "Wed, 14 May 25 06:38:57 +0000",
        "source": "Express Urdu"
    },
    {
        "guid": "5288ed3027736032ca1dc265f4efcd99",
        "title": "وزیر اعظم کے مشیر و رکن قومی اسمبلی مبارک زیب کے گھر کے قریب دھماکا، گیٹ مکمل تباہ",
        "link": "https://www.express.pk/story/2761394/bajaur-explosion-near-the-house-of-prime-ministers-advisor-and-member-of-national-assembly-mubarak-zeb-gate-completely-destroyed-2761394/",
        "image_url": "https://img.express.pk/logo/expresslogo.webp",
        "article": "وزیر اعظم شہباز شریف کے مشیر اور  رکن قومی اسمبلی مبارک زیب کے گھر کے قریب دھماکا ہوا ہے۔\nرپورٹ کے مطابق وزیر اعظم کے مشیر مبارک زیب کے باجوڑ میں واقع گھر کے قریب دھماکا ہوا جس کے نتیجے میں رکن قومی اسمبلی کے گھر کا گیٹ مکمل طورپر تباہ ہوگیا۔\nدھماکے کے فوری بعد حکام نے علاقے کو گھیرے میں لے لیا اور کارروائی کا آغاز کردیا جب کہ دھماکے کے نتیجے میں کسی جانی نقصان کی اطلاع موصول نہیں ہوئی۔",
        "published_date": "Wed, 14 May 25 06:29:45 +0000",
        "source": "Express Urdu"
    },
    {
        "guid": "62016e902ddd817f0d94c96d0b27c6f2",
        "title": "پیٹرولیم مصنوعات کی قیمتوں میں بڑی کمی کا امکان",
        "link": "https://www.express.pk/story/2761393/petroleum-products-ki-price-m-bari-kami-ka-imkaan-2761393/",
        "image_url": "https://img.express.pk/logo/expresslogo.webp",
        "article": "پیٹرولیم مصنوعات کی قیمتوں میں آئندہ 15 روز کے لیے بڑی کمی کا امکان ہے۔\nتفصیلات کے مطابق بین الاقوامی مارکیٹ اور پیٹرول پر درآمدی پریمیم میں معمولی کمی کی وجہ سے پیٹرولیم مصنوعات سستی ہوسکتی ہیں۔\nپیٹرول اور ڈیزل کی قیمتوں میں بالترتیب 3.5 اور 7 روپے فی لیٹر کی کمی کا امکان ہے۔\nذرائع کا کہنا ہے کہ موجودہ ٹیکس کی شرح کی بنیاد پر 15 مئی کو ہونے والے حتمی حساب سے پیٹرول کی ایکس ڈپو قیمت میں تقریباً 3.5 روپے کی کمی کا تخمینہ ہے جبکہ ہائی اسپیڈ ڈیزل میں 7 روپے فی لیٹر کمی کی جا سکتی ہے۔\nپیٹرول کی قیمت میں کمی کا تخمینہ پچھلے دو ہفتوں کے دوران پیٹرول کی بین الاقوامی قیمت میں تقریباً 1.5 ڈالر فی بیرل اور ڈیزل میں تقریباً 3 ڈالر فی بیرل کمی سے لگایا گیا۔\nایکس ڈپو پیٹرول کی موجودہ قیمت 252.63 روپے فی لیٹر ہے۔",
        "published_date": "Wed, 14 May 25 06:28:47 +0000",
        "source": "Express Urdu"
    },
    {
        "guid": "fc1b7e555cb336632b2ee438122f4fce",
        "title": "کے الیکٹرک صارفین کیلئے بجلی 5 روپے 2 پیسے فی یونٹ سستی ہونے کا امکان",
        "link": "https://www.express.pk/story/2761392/electricity-is-likely-to-be-cheaper-by-rs-52-per-unit-for-k-electric-consumers-2761392/",
        "image_url": "https://img.express.pk/logo/expresslogo.webp",
        "article": "کے الیکٹرک صارفین کے لیے بجلی 5 روپے 2 پیسے فی یونٹ سستی ہونے کا امکان ہے۔ \nکے الیکٹرک نے ایف سی اے کی مد میں کمی کی درخواست نیپرا میں دائر کر دی، کے الیکٹرک نے مارچ 2025 کے فیول ایڈجسٹمنٹ کی مد میں کمی مانگی، نیپرا کے الیکٹرک کی درخواست پر 22 مئی کو سماعت کرے گا۔\nاتھارٹی سماعت کے بعد کے الیکٹرک کی درخواست پر حتمی فیصلہ کرے گی، گزشتہ ماہ کے ایف سی اے میں کے ای صارفین 2 روپے 98 پیسے فی یونٹ کے ریلیف سے محروم رکھا گیا تھا۔ \nفروری کی ماہانہ ایڈجسٹمنٹ کی مد میں 3 روپے 64 پیسے فی یونٹ کا ریلیف دیا گیا، کے الیکڑک نے ماہانہ ایڈجسٹمنٹ کی مد میں 6 روپے 62 پیسے فی یونٹ کی درخواست کی تھی۔\nکے الیکڑک کی درخواست سے صارفین کو 6 ارب 66 کروڑ روپے کا ریلیف ملنا تھا، نیپرا اتھارٹی نے فروری کی ایڈجسٹمنٹ میں سے 3 ارب روپے روک لئے تھے۔",
        "published_date": "Wed, 14 May 25 06:24:58 +0000",
        "source": "Express Urdu"
    },
    {
        "guid": "9e9517ca4c24a414a3e7a73845d467ef",
        "title": "کانز فلم فیسٹیول میں عریاں لباس پہننے پر پابندی عائد",
        "link": "https://www.express.pk/story/2761391/nude-clothing-banned-at-cannes-film-festival-2761391/",
        "image_url": "https://img.express.pk/logo/expresslogo.webp",
        "article": "کانز فلم فیسٹیول نے رواں سال اپنی ریڈ کارپٹ پالیسی میں واضح تبدیلیاں کرتے ہوئے مکمل برہنگی اور غیر معمولی حد تک پُرآرائش یا بڑے سائز کے ملبوسات پر پابندی لگا دی ہے۔\nغیر ملکی خبر رساں ادارے کے مطابق یہ اقدام 2022 میں ایک مظاہرہ کرنے والی خاتون کے ٹاپ لیس ہونے اور حالیہ گرامی ایوارڈز میں بیانکا سنسوری کے عریاں لباس پہننے جیسے واقعات کے بعد کیا گیا ہے۔\nفیسٹیول انتظامیہ کا کہنا ہے کہ ان ہدایات کا مقصد لباس پر مکمل پابندی لگانا نہیں بلکہ تقریب کے اصولوں اور فرانسیسی قوانین کے مطابق مکمل برہنگی کو روکنا ہے۔\nاس کے ساتھ ہی فیسٹیول نے وضاحت کی ہے کہ ایسے افراد کو ریڈ کارپٹ پر داخلے کی اجازت نہیں دی جائے گی جن کے لباس کے لباس زیادہ پھولے ہوئے اور بڑے ہوں جس سے دیگر مہمانوں کی آمدورفت میں رکاوٹ ہو یا سنیما ہال میں بیٹھنے کے انتظامات کو متاثر کریں۔\nیاد رہے کہ گزشتہ برسوں میں کانز فیسٹیول اپنے لباس سے متعلق سخت ضوابط کی وجہ سے تنقید کا نشانہ بنتا رہا ہے، خاص طور پر خواتین کے لیے ہائی ہیلز کی لازمی شرط پر۔ حالیہ برسوں میں کم ہیل والے سینڈلز پہنے کی اجازت ملی ہے، مگر اسنیکرز تاحال ممنوع ہیں۔",
        "published_date": "Wed, 14 May 25 06:17:47 +0000",
        "source": "Express Urdu"
    },
    {
        "guid": "6a16decd0313d8688ada7036fde44da9",
        "title": "کراچی؛ عشق کا تنازع، خنجر کے وار سے دوست کے ہاتھوں دوست قتل",
        "link": "https://www.express.pk/story/2761390/karachi-love-dispute-friend-killed-by-friend-2761390/",
        "image_url": "https://img.express.pk/logo/expresslogo.webp",
        "article": "کورنگی میں لڑکی کی عشق میں تنازع پر دوست نے دوست کو تیز دھار آلے کے وار سے قتل کر دیا۔\nتفصیلات کے مطابق زمان ٹاون تھانے کی حدود کورنگی کوسٹ گارڈ چورنگی نورانی بستی میں لڑائی جھگڑے کے دوران تیز دھار آلے کے وار سے ایک شخص جاں بحق ہوگیا، مقتول کی لاش چھیپا ایمبولینس کے ذریعے جناح اسپتال منتقل کی گئی۔\nایس ایچ او زمان ٹاؤن انسپکٹر غلام نبی آفریدی نے بتایا کہ مقتول کی شناخت 24 سالہ بلال ولد جاوید ارشد کے نام سے کی گئی، مقتول اور اس کے دوست احسان کا (ع) نامی لڑکی سے محبت کا تنازع تھا، جس پر منگل اور بدھ کی درمیانی شب احسان، شہریار، بلال اور عرفان سمیت دیگر افراد میں جھگڑا ہوا تھا۔\nعینی شاہد نے پولیس کو بتایا کہ احسان نے خنجر کے وار کر کے بلال کو قتل کیا اور واردات کے بعد تمام افراد فرار ہوگئے، مقتول فیکٹری میں ملازمت کرتا تھا۔\nواقعے کا مقدمہ درج کرانے تاحال کوئی نہیں آیا، پولیس واقعے کی تحقیقات اور ملزمان کی گرفتاری کوشش کر رہی ہے۔",
        "published_date": "Wed, 14 May 25 06:09:03 +0000",
        "source": "Express Urdu"
    },
    {
        "guid": "b4e5dca646b25e6ecdebf9918e883f11",
        "title": "انگلش کرکٹرز کو بھی آئی پی ایل میں شرکت کی اجازت نہیں مل سکی",
        "link": "https://www.express.pk/story/2761388/english-cricketers-denied-participation-in-ipl-2025-2761388/",
        "image_url": "https://img.express.pk/logo/expresslogo.webp",
        "article": "آسٹریلوی کھلاڑیوں کے سیکیورٹی خدشات کے بعد انگلینڈ اپنے کھلاڑیوں کو بھی انڈین پریمئیر لیگ (آئی پی ایل) کے ناک آؤٹ راؤنڈ میں شرکت کی اجازت نہیں دے گا۔\nرپورٹس کے مطابق انگلش ٹیم کی ویسٹ انڈیز سے وائٹ بال سیریز کا آغاز 29 مئی سے ہوگا، اس میں 3 ون ڈے اور اتنے ہی ٹی 20 میچز کھیلے جائیں گے جبکہ آئی پی ایل میچز کا دوبارہ آغاز 17 مئی سے ہوگا جبکہ فائنل 3 جون کو کھیلا جائے گا۔\nانگلش کرکٹر ہیری بروک کی بطور کپتان یہ پہلی وئٹ بال سیریز ہوگی۔\nمزید پڑھیں: \"نامور کرکٹرز کا آئی پی ایل کھیلنے سے انکار؛ بھارتی بورڈ کو ہضم نہ ہوا\"\nگزشتہ روز اسکواڈ کا اعلان کیا گیا تھا، ون ڈے سیریز کیلئے منتخب 5 کھلاڑیوں کے آئی پی ایل فرنچائزز کیساتھ معاہدے ہیں، ان میں سے صرف 3 کھلاڑی جوز بٹلر، جیکب بیتھل اور و جیکس کی ٹیموں کے ناک آؤٹس میں پہنچنے کا امکان ہے، جوفرا آرچر کا راجستھان رائلز کے ساتھ سیزن 20 مئی کو ختم ہوجائے گا۔\nاسی طرح انگلش کرکٹر جیمی اوورٹن فی الحال واپس بھارت جانے کا ارادہ نہیں رکھتے۔\nمزید پڑھیں: آئی پی ایل میں چیئرلیڈر، ڈی جیز کو نہ بلایا جائے، مگر کیوں؟\nانگلینڈ کرکٹ بورڈ نے اعلامیے میں واضح کردیا کہ آئی پی ایل کیلئے پلیئرز کو دی جانے والی این او سی اصل شیڈول کے 25 کو فائنل تک تھی، اب نئے شیڈول کی وجہ سے ان کھلاڑیوں کو نئے این اوسی کی ضرورت ہوگی۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nرپورٹس میں کہا گیا ہے کہ انگلینڈ کرکٹ بورڈ نے پلیئرز کو دوٹوک انداز میں بتادیا ہے کہ نیشنل ڈیوٹی کی وجہ سے ان کھلاڑیوں کو مزید آئی پی ایل کھیلنے کی اجازت نہیں دی جائے گی۔",
        "published_date": "Wed, 14 May 25 06:06:11 +0000",
        "source": "Express Urdu"
    },
    {
        "guid": "eeb28b96c65dfc28f912a72734fc6958",
        "title": "شدید کشیدگی کے درمیان پاکستان اور بھارت نے قیدیوں کا تبادلہ کیا",
        "link": "https://www.express.pk/story/2761387/pakistan-hands-over-bsf-officer-to-india-as-goodwill-gesture-2761387/",
        "image_url": "https://img.express.pk/logo/expresslogo.webp",
        "article": "جنگ بندی کے دوران پاکستان اور بھارت کے درمیان قیدیوں کا تبادلہ ہوا جب کہ پاکستان نے بھارتی بارڈر سیکورٹی فورس (بی ایس ایف) کے کانسٹبل کو اور بھارت نے پنجاب رینجرز کے محمد اللہ کو پاکستانی حکام کے حوالے کیا۔\nرپورٹ کے مطابق بی ایس ایف کے اہلکار پورنم کمار کو 23 اپریل 2025 کو گنڈا سنگھ والا/فیروز پور سیکٹر میں پاکستانی حدود میں غیر ارادی طور پر داخل ہونے پر گرفتار کیا گیا تھا۔\nواقعے کے بعد پاکستانی حکام نے قانونی و حفاظتی تقاضے مکمل کیے، جس کے بعد آج واہگہ/اٹاری سرحد پر باقاعدہ طور پر اس کی واپسی عمل میں لائی گئی۔\nبی ایس ایف انڈیا کی جانب سے جاری کردہ بیان میں تصدیق کی گئی  کہ پاکستان رینجرز نے پورنم کمار کو بحفاظت واپس انڈیا کے حوالے کیا ہے۔\nیہ بھی پڑھیں: ’میرا سندور لوٹادو‘، گرفتار بھارتی اہلکار کی اہلیہ کا مودی سرکار سے مطالبہ\nانڈین حکام نے اس اقدام کو سراہا ہے اور اسے ایک مثبت اشارہ قرار دیا ہے۔\nذرائع نے کہا کہ آج واہگہ اٹاری پوسٹ پر پاکستان اور بھارت کے ایک ایک قیدی کا تبادلہ ہوا، انڈین بارڈر سیکورٹی فورس کے پورنم کمار شاہ کو بھارتی حکام کے حوالے کر دیا گیا جب کہ پنجاب رینجرز کے محمد اللہ کو پاکستانی حکام کے حوالے کر دیا گیا۔\nیہ اقدام ایسے وقت میں سامنے آیا ہے جب دونوں ممالک کے تعلقات کشیدہ ہیں۔ دونوں ملکوں کے بارڈر بند ہیں اورمحدود جنگی جھڑپوں کے بعد سے دونوں ممالک کے درمیان تعلقات ابھی تک کشیدہ ہیں۔",
        "published_date": "Wed, 14 May 25 05:49:27 +0000",
        "source": "Express Urdu"
    },
    {
        "guid": "ae81761da4306975449c9005688d453b",
        "title": "’ اچھے، برے وقت میں ہمیشہ ساتھ کھڑے رہیں گے‘، ترک صدر کا پاکستان کے حق میں اہم بیان",
        "link": "https://www.express.pk/story/2761386/only-a-few-countries-in-the-world-are-blessed-with-such-a-brotherly-relationship-turkish-presidents-important-statement-amid-pakistan-india-tensions-2761386/",
        "image_url": "https://img.express.pk/logo/expresslogo.webp",
        "article": "ترکیہ کے صدر رجب طیب اردوان نے پاکستان کے لیے جاری اپنے پیغام میں کہا ہے کہ ایسا برادرانہ تعلق دنیا کے چند ہی ممالک کو نصیب ہے‘، جیسا پاکستان اور ان کے ملک کے درمیان ہے، ہم اچھے اور برے وقت میں ہمیشہ آپ کے ساتھ کھڑے رہیں گے\nایکس پر جاری اپنے بیان میں ترک صدر نے وزیراعظم شہباز شریف کو 'قیمتی بھائی' کہہ کر مخاطب کیا۔ \nصدر ایردوان نے اپنے ٹوئٹ میں لکھا کہ ترکی اور پاکستان کے درمیان اخوت و بھائی چارہ، سچی دوستی کی بہترین مثالوں میں سے ایک ہے، یہ برادرانہ تعلق دنیا کے چند ہی ممالک کو نصیب ہوتا ہے،  آپ کے ذریعے، میں اپنے دوست اور بھائی پاکستان کو اپنی دلی محبت کے ساتھ سلام پیش کرتا ہوں۔\nانہوں نے کہا کہ بطور ترکیہ، ہم پاکستان کے امن و سکون اور استحکام کو بہت اہمیت دیتے ہیں، ہم پاکستانی ریاست کے ضبط و تحمل اور دانشمندانہ پالیسی کی تعریف کرتے ہیں، جو تنازعات کے حل میں مکالمے اور مصالحت کو ترجیح دیتی ہے۔\nصدر اردوان  نے کہا کہ ہم اچھے اور برے وقت میں ہمیشہ آپ کے ساتھ کھڑے رہیں گے، ترکیہ ماضی کی طرح مستقبل میں بھی آپ کے ساتھ کھڑا رہے گا۔\nصدر اردوان نے ٹویٹ کے آخر میں \"پاکستان ترکی دوستی زندہ باد!\" بھی لکھا۔",
        "published_date": "Wed, 14 May 25 05:49:26 +0000",
        "source": "Express Urdu"
    },
    {
        "guid": "ca29607c28746ec8bb275d577b4c8094",
        "title": "رافیل ڈیل میں 41 ہزار کروڑ کی کرپشن؟ – کانگریس کا نیا دھماکا",
        "link": "https://www.express.pk/story/2761385/rafale-deal-me-41thousand-crore-k-crupption-congress-ka-new-dhmaka-2761385/",
        "image_url": "https://img.express.pk/logo/expresslogo.webp",
        "article": "نئی دہلی: رافیل طیاروں کے سودے پر ایک بار پھر سیاسی گرما گرمی عروج پر پہنچ گئی ہے۔ \nکانگریس کے سینیئر رہنما رندیپ سنگھ سرجیوالا اور سنجے نروپم نے حکومت پر کڑی تنقید کرتے ہوئے کہا ہے کہ مودی سرکار اور ڈسالٹ ایوی ایشن کے سی ای او ایرک ٹراپئر کا انٹرویو صرف ایک \"پی آر اسٹنٹ\" ہے جو سچ کو چھپانے کی ناکام کوشش ہے۔\nرندیپ سنگھ کا کہنا تھا \"ڈکٹیشن پر مبنی انٹرویوز اور گھڑی ہوئی باتیں رافیل اسکینڈل کو دبا نہیں سکتیں۔ قوم کو بدلتی وضاحت نہیں، شفاف تحقیقات کی ضرورت ہے۔\"\nانہوں نے کہا کہ: \"قانون کے مطابق نہ فائدہ اٹھانے والے ملزم کے بیانات کی قانونی حیثیت ہوتی ہے، نہ وہ خود ہی جج بن سکتے ہیں۔\"\nرندیپ سنگھ نے الزام لگایا کہ مودی حکومت اور ڈسالٹ کے درمیان طے شدہ میچ کے تحت عوام کو گمراہ کیا جا رہا ہے۔\nکانگریس رہنما سنجے نروپم نے کہا \"رافیل ڈیل میں تقریباً 41 ہزار کروڑ روپے کی کرپشن کی گئی ہے، اور آج تک اس سودے کی اصل قیمت عوام کو نہیں بتائی گئی۔\"\nانہوں نے مزید الزام لگایا \"اس ڈیل میں مودی کے قریبی ساتھی انیل امبانی کو ناجائز فائدہ دیا گیا، اور فرانس حکومت پر بھارت کی طرف سے دباؤ ڈالا گیا۔ ڈسالٹ کے اندرونی کاغذات میں درج ہے کہ اگر امبانی کو شامل نہ کیا گیا تو کانٹریکٹ نہیں ملے گا۔\"",
        "published_date": "Wed, 14 May 25 05:47:37 +0000",
        "source": "Express Urdu"
    },
    {
        "guid": "c06fbe9e8f97c634eeb005fa02de9481",
        "title": "غزہ کو منظم انداز میں تباہ کیا جا رہا ہے، اقوام متحدہ میں مستقل مندوب عاصم افتخار کا خطاب",
        "link": "https://www.express.pk/story/2761384/gaza-ko-munazzam-andaz-m-tabah-kiya-ja-rha-hai-un-m-mustaqil-mandoob-ka-khitab-2761384/",
        "image_url": "https://img.express.pk/logo/expresslogo.webp",
        "article": "اقوام متحدہ میں پاکستان کے مستقل مندوب، سفیر عاصم افتخار احمد نے سلامتی کونسل میں ایک بیان دیتے ہوئے غزہ میں جاری انسانیت سوز بحران کو اجاگر کیا اور عالمی برادری سے مطالبہ کیا کہ وہ انسانی امدادی کارکنوں کے تحفظ اور فلسطینی عوام کی حالتِ زار کو ختم کرنے کے لیے فوری اقدام کرے۔\nغزہ کی صورتحال پر سلامتی کونسل کے اجلاس میں خطاب کرتے ہوئے، سفیر عاصم افتخار نے ان مشکل حالات میں خدمات سرانجام دینے والے اقوام متحدہ اور انسانی امدادی کارکنوں کی غیر معمولی جرات کو خراج تحسین پیش کیا۔\nانہوں نے اقوام متحدہ کے انڈر سیکریٹری جنرل ٹام فلیچر کے بیان کا حوالہ دیتے ہوئے کہا کہ موجودہ صورتحال قابض طاقت کی جنگی جرائم، انسانیت کے خلاف جرائم اور جاری نسل کشی کا مظہر ہے، جو مکمل استثنا کے ساتھ جاری ہے۔\nسفیر نے اس بات پر زور دیتے ہوئے کہا کہ غزہ کو منظم انداز میں تباہ کیا جا رہا ہے اور دو ملین سے زائد افراد، جن میں نصف بچے ہیں، فاقہ کشی اور تباہ شدہ بنیادی ڈھانچے میں محصور ہیں۔\nانہوں نے کہا کہ ڈبلیو ایف پی کے مطابق، 470,000 افراد کو شدید قحط کا سامنا ہے جبکہ ہر تین میں سے ایک بچہ، جو دو سال سے کم عمر کا ہے، شدید غذائی قلت کا شکار ہے۔ پورا انسانی امدادی ڈھانچہ جان بوجھ کر تباہ کر دیا گیا ہے جبکہ آٹے اور ایندھن کی کمی کے باعث ڈبلیو ایف پی کے تمام 25 تندور بند ہو چکے ہیں۔\nسفیر عاصم افتخار نے اسپتالوں، امدادی قافلوں اور انسانی کارکنوں پر جاری حملوں، جن میں 290 UNRWA اہلکاروں کی ہلاکت شامل ہے، کی شدید مذمت کی اور کہا کہ یہ انسانی حقوق اور بین الاقوامی قوانین کی منظم خلاف ورزیاں ہیں۔\nانہوں نے اقوام متحدہ کی سلامتی کونسل کی قراردادوں اور جنیوا کنونشنز کی خلاف ورزیوں کا حوالہ دیتے ہوئے، اسرائیل کے مجوزہ ’’فوجی امداد رابطہ نظام‘‘ کو تنقید کا نشانہ بنایا، جو امداد کی رسائی کو محدود کر کے انسانی امداد کو دباؤ اور جبری نقل مکانی کے ایک ہتھیار میں تبدیل کرنے کی کوشش ہے۔\nانہوں نے عالمی برادری کے لیے چار فوری اور ضروری اقدامات پر زور دیا جو درج ذیل ہیں۔\n1- تمام مقبوضہ علاقوں میں مستقل اور غیر مشروط جنگ بندی\n2- غزہ کی ناکہ بندی کا فوری خاتمہ اور انسانی امداد کی بلا رکاوٹ فراہمی، بشمول غزہ کی تعمیر نو کے منصوبے کا مکمل نفاذ\n3- UNRWA کو بغیر کسی مداخلت کے کام کرنے کی اجازت دی جائے، جیسا کہ بین الاقوامی قوانین میں درج ہے۔\n4- مسئلہ فلسطین کی بنیادی وجہ اسرائیلی قبضے کا خاتمہ اور 1967 سے قبل کی سرحدوں کے مطابق دو ریاستی حل کے تحت ایک خودمختار فلسطینی ریاست کا قیام، جس کا دارالحکومت القدس الشریف ہو۔\nپاکستان نے فرانس اور سعودی عرب کی مشترکہ میزبانی میں آئندہ ہونے والی جون کانفرنس کی بھی حمایت کی اور امید ظاہر کی کہ یہ کانفرنس فلسطینی ریاست کے قیام، مقدس مقامات کے تحفظ اور غیر قانونی بستیوں کی تعمیر کے خاتمے کے لیے ایک قابل اعتماد اور وقت پر مبنی روڈمیپ فراہم کرے گی۔\nاپنے خطاب کے اختتام پر سفیر عاصم افتخار نے سلامتی کونسل اور عالمی برادری کو یاد دلایا کہ ’’دنیا دیکھ رہی ہے۔ فلسطینی عوام دیکھ رہے ہیں۔ بچے دیکھ رہے ہیں۔ آئیے ہم اُنہیں مایوس نہ کریں۔ آئیے امن، انصاف اور انسانیت کی خاطر اقدام کریں۔‘‘",
        "published_date": "Wed, 14 May 25 05:46:16 +0000",
        "source": "Express Urdu"
    },
    {
        "guid": "3f31ec16e7ca0a11222610096221e01a",
        "title": "بھارتی فلم کے پوسٹر سے ماورا حسین کی تصویر ہٹانے پر امیر گیلانی برس پڑے",
        "link": "https://www.express.pk/story/2761383/amir-gilani-furious-over-removal-of-mawra-hussains-picture-from-indian-film-poster-2761383/",
        "image_url": "https://img.express.pk/logo/expresslogo.webp",
        "article": "بھارتی فلم صنم تیری قسم کے پوسٹر سے ماورا حسین کی تصویر ہٹانے پر ان کے شوہر اداکار امیر گیلانی بھارت پر پھٹ پڑے۔\nاداکار امیر گیلانی نے اپنی اہلیہ اور معروف اداکارہ ماورا حسین کو بھارتی فلم صنم تیری قسم کے البم کور سے ہٹانے پر شدید ردعمل دیا ہے۔ انہوں نے اس اقدام کو افسوسناک قرار دیتے ہوئے کہا کہ پاکستانی فنکاروں کی وجہ سے بھارتی فلم انڈسٹری کو بین الاقوامی سطح پر بہتر پروجیکٹس میسر آئے ہیں۔\nیہ اقدام حالیہ پاک بھارت کشیدگی کے تناظر میں سامنے آیا ہے، جہاں بھارتی حکومت نے او ٹی ٹی پلیٹ فارمز اور میڈیا اسٹریمنگ سروسز پر پاکستانی مواد کی نمائش پر پابندیاں عائد کی ہیں۔ اسی پالیسی کے تحت ماورا حسین کی تصویر اسپاٹی فائی اور یوٹیوب میوزک پر 2016 کی فلم صنم تیری قسم کے کور سے ہٹا دی گئی، حالانکہ اس فلم میں وہ مرکزی کردار میں نظر آئی تھیں۔\nامیر گیلانی نے بھارتی فلم سازوں پر تنقید کرتے ہوئے انہیں مشورہ دیا کہ تصاویر کو ایڈٹ کرنے کے بجائے معیاری اسکرپٹس پر توجہ دی جائے۔ اس موقع پر اداکارہ و میزبان حنا الطاف نے بھی ماورا حسین کی حمایت کرتے ہوئے کہا کہ ایسے اقدامات فنکار کے مقام کو متاثر نہیں کرتے۔\nیاد رہے کہ یہ پہلا موقع نہیں جب پاک بھارت کشیدگی کے باعث پاکستانی فنکاروں کو بھارتی پلیٹ فارمز پر اس نوعیت کی صورتحال کا سامنا کرنا پڑا ہے۔ اس سے قبل بھی پاکستانی فنکاروں اور پاکستان کے مواد پر بھارت میں پابندیاں لگائی جا چکی ہیں۔",
        "published_date": "Wed, 14 May 25 05:42:19 +0000",
        "source": "Express Urdu"
    },
    {
        "guid": "32b26e06fc6eda76e721efc0d5b6fc76",
        "title": "لاہور سمیت پنجاب کے بیشتر اضلاع میں آج  موسم گرم اور خشک رہنے کا امکان",
        "link": "https://www.express.pk/story/2761382/lahore-and-punjab-weather-update-2761382/",
        "image_url": "https://img.express.pk/logo/expresslogo.webp",
        "article": "محکمہ موسمیات کے مطابق لاہور سمیت صوبہ کے بیشتر اضلاع میں آج  موسم گرم اور خشک رہنے کا امکان ہے جبکہ دن کے اوقات میں جنوبی اضلاع میں شدید گرم رہنے کی توقع ہے۔\nمحکمہ موسمیات کے مطابق بدھ کے روز ملک کے زیادہ تر حصوں میں موسم گرم اور خشک رہے گا جبکہ میدانی علاقے دن کے اوقات میں شدید گرمی کی لپیٹ میں رہیں گے۔ جمعرات کو بھی ملک بھر میں موسم نہ صرف خشک بلکہ انتہائی گرم رہنے کا امکان ظاہر کیا گیا ہے۔\nمحکمہ موسمیات کا کہنا ہے کہ آج لاہور میں زیادہ سے زیادہ درجہ حرارت 42 ڈگری سینٹی گریڈ، مری میں 25، بہاولپور 42، ملتان 41، فیصل آباد 41 اور راولپنڈی میں 36 ڈگری سینٹی گریڈ رہنے کا امکان ہے۔\nگزشتہ 24 گھنٹوں کے دوران بھی ملک کے بیشتر علاقوں میں موسم گرم اور خشک رہا تاہم کشمیر، بالائی خیبر پختونخوا اور گلگت بلتستان کے چند مقامات پر کہیں کہیں بارش، تیز ہواؤں اور گرج چمک کے ساتھ موسم کی تبدیلی دیکھی گئی۔\nکشمیر کے علاقے گڑھی دوپٹہ میں تین ملی میٹر اور مظفرآباد ایئرپورٹ پر ایک ملی میٹر بارش ریکارڈ کی گئی جبکہ کالام میں دو ملی میٹر، اور گلگت میں ایک، ایک ملی میٹر بارش ہوئی۔ ماہرین موسمیات نے شہریوں کو خبردار کیا ہے کہ آئندہ دنوں میں گرمی کی شدت میں مزید اضافہ ہو سکتا ہے اس لیے بلا ضرورت باہر نکلنے سے گریز کیا جائے اور دھوپ میں نکلتے وقت احتیاطی تدابیر اختیار کی جائیں۔",
        "published_date": "Wed, 14 May 25 05:40:45 +0000",
        "source": "Express Urdu"
    },
    {
        "guid": "65a67cdf2aac43e90ba273ebd147eb61",
        "title": "مودی سرکار کا جھوٹ بے نقاب؟ ثالثی کیلئے بھارت نے امریکہ سے رابطہ کیا تھا",
        "link": "https://www.express.pk/story/2761380/modi-sarkar-ka-jhoot-benaqab-salisi-ke-lye-india-ne-america-se-contact-kia-2761380/",
        "image_url": "https://img.express.pk/logo/expresslogo.webp",
        "article": "واشنگٹن/نئی دہلی: امریکی صدر ڈونلڈ ٹرمپ کے حالیہ بیان نے ایک بار پھر پاکستان اور بھارت کے درمیان جاری کشیدگی میں سفارتی ہلچل پیدا کر دی ہے۔ \nٹرمپ نے سعودی عرب میں منعقدہ یو ایس-سعودی سرمایہ کاری فورم سے خطاب کرتے ہوئے کہا: \"اگر بھارت اور پاکستان لڑائی بند کر دیں، تو ہم ان کے ساتھ تجارت کریں گے۔ اگر نہیں، تو تجارت بھی نہیں ہوگی۔\"\nصدر ٹرمپ نے واضح کیا کہ: \"ہم پاکستان کے ساتھ بھی بہت تجارت کرنے جا رہے ہیں، بھارت کے ساتھ بھی، لیکن شرط یہ ہے کہ پہلے لڑائی بند کی جائے۔\"\nٹرمپ نے دعویٰ کیا کہ امریکہ نے دونوں ممالک کے درمیان کشیدگی کم کرانے اور جنگ بندی میں \"اہم کردار\" ادا کیا ہے۔ بھارتی حکومت اس دعوے کو مسلسل رد کرتی آ رہی ہے، لیکن امریکی صدر کی باتوں سے ایک بار پھر بھارت کا موقف کمزور ہوتا دکھائی دے رہا ہے۔\nٹرمپ کے بیان نے بھارتی میڈیا کے اُس دعوے کو جھٹلا دیا جس میں کہا گیا تھا کہ پاکستان نے ثالثی کے لیے امریکہ سے رابطہ کیا۔ اس کے برعکس، امریکی صحافی نک رابرٹسن اور بھارتی صحافی سدھارتھ ورداراجن نے انکشاف کیا کہ ثالثی کے لیے دراصل بھارت نے امریکہ سے رابطہ کیا تھا۔\nبھارتی دفاعی ماہر سشانت سنگھ کا کہنا ہے کہ: \"ٹرمپ کے بار بار بیانات مودی حکومت کو سیاسی طور پر نقصان پہنچا رہے ہیں، جبکہ بھارتی میڈیا انہیں دبانے کی ناکام کوشش کرتا ہے۔\"\nسیاسی تجزیہ کاروں کے مطابق، یہ بیانات بھارتی خودمختاری کے دعوے کو متاثر کر رہے ہیں اور داخلی طور پر مودی سرکار کے لیے چیلنج بن چکے ہیں۔\nیہ پہلا موقع نہیں جب ٹرمپ نے بھارت و پاکستان تعلقات میں ثالثی کا دعویٰ کیا ہو۔ ماضی میں بھی ایسی کوششوں کو بھارت نے \"غیر ضروری مداخلت\" قرار دیا ہے۔",
        "published_date": "Wed, 14 May 25 05:39:39 +0000",
        "source": "Express Urdu"
    },
    {
        "guid": "c38a536a2af38ed92b7015af4ce75791",
        "title": "پاکستان اور بھارت کے درمیان موجودہ جنگ بندی نازک ہے، پاکستانی سفیر",
        "link": "https://www.express.pk/story/2761379/ceasefire-between-pakistan-and-india-is-fragile-says-pakistani-envoy-2761379/",
        "image_url": "https://img.express.pk/logo/expresslogo.webp",
        "article": "امریکا میں پاکستان کے سفیر رضوان سعید شیخ نے خبردار کیا ہے کہ پاکستان اور بھارت کے درمیان موجودہ جنگ بندی نازک ہے۔\nرضوان سعید شیخ نے پیر کو نیشنل ڈیفنس یونیورسٹی (این ڈی یو) کے وفد سے پاکستانی سفارت خانے میں ملاقات کی، اس موقع پر انہوں نے حالیہ پاک بھارت کشیدگی پر بات کرتے ہوئے جنگ بندی کیلئے بروقت امریکی مداخلت کو سراہا۔\nانکا کہنا تھا کہ دونوں ملکوں کے درمیان کشیدگی میں کمی آئی ہے تاہم انہوں نے مسئلہ کشمیر حل کرنے کیلئے امریکا سمیت بین الاقوامی برادری کی مسلسل مشغولیت پر زور دیا۔\nرضوان سعید شیخ نے سندھ طاس معاہدے کے حوالے سے پاکستان کے عزم کا اعادہ کرتے ہوئے یکطرفہ اقدامات کے خلاف انتباہ دیا جس سے علاقائی استحکام اور غذائی تحفظ کو خطرہ ہو۔\nسفیر پاکستان نے کورس کے شرکاء  کو کامیابی سے اہم  کورس  کی تکمیل  پر مبارکباد پیش کی۔ یہ کورس  اعلیٰ سول اور فوجی افسران کی تربیت کیلئے مرتب کیا جاتا ہے  جس کا مقصد سینئر افسران کو اعلیٰ ذمہ داریوں کے لئے تیار کرنا ہوتا ہے۔\nسینئر سول اور فوجی افسران پر مشتمل وفد پاکستان کے اعلیٰ  تربیتی ادارے سے قومی سلامتی اور وار کورس مکمل کر رہا ہے۔ امریکا کے نیئر ایسٹ ساؤتھ ایشیا سینٹر فار اسٹریٹیجک اسٹڈیز کے سینئر افسران بھی وفد کے ہمراہ تھے۔ \nوفد سے بات چیت کرتے ہوئے سفیر پاکستان رضوان سعید شیخ نے پاکستان اور امریکہ کے درمیان گہرے تعلقات  کو اجاگر کیا، انٹرایکٹیو سیشن کے دوران شرکاء نے علاقائی اور عالمی چیلنجز کے حوالے سے سفیر پاکستان سے تفصیلی تبادلہ خیال کیا۔",
        "published_date": "Wed, 14 May 25 05:38:00 +0000",
        "source": "Express Urdu"
    },
    {
        "guid": "https://urdu.arynews.tv/france-russia-could-face-new-sanctions-if-no-ceasefire-ukraine/",
        "title": "فرانس کی روس کو یوکرین کیساتھ جنگ بندی نہ کرنے پر سنگین نتائج کی دھمکی",
        "link": "https://urdu.arynews.tv/france-russia-could-face-new-sanctions-if-no-ceasefire-ukraine/",
        "image_url": "https://urdu.arynews.tv/wp-content/uploads/2025/05/russia-france-putin.jpg",
        "article": "پیرس: یورپی ممالک کے بعد فرانس نے روس کو یوکرین کے ساتھ جنگ بندی پر رضامند نہ ہونے کی صورت میں سنگین نتائج کی دھمکی دے دی۔\nخبر رساں ایجنسی روئٹرز کی رپورٹ کے مطابق فرانسیسی صدر ایمانوئل میکرون نے TF1 کو دیے گئے انٹرویو میں کہا کہ اگر جنگ بندی نہ کی گئی تو روس کو نئی پابندیوں کا سامنا کرنا پڑ سکتا ہے۔\nایمانوئل میکرون نے کہا کہ اگر روس جنگ بندی پر راضی نہیں ہوا تو آنے والے دنوں میں اس پر نئی پابندیاں عائد کرنے کے حق میں ہیں، ہم اس سلسلے میں جائزہ لے رہے ہیں۔\nیہ بھی پڑھیں: روس یوکرین جنگ کا خاتمہ بھی قریب آ گیا، پیوٹن کی بڑی پیشکش\nفرانس کے ممکنہ اہداف روس کی مالیاتی خدمات، تیل و گیس ہو سکتے ہیں۔\nایمانوئل میکرون کا مذکورہ بیان منگل کو جرمن چانسلر فریڈرک مرز کے بیان کے بعد سامنے آیا ہے جس میں ان کا کہنا تھا کہ اگر روسی صدر پیوٹن جنگ بندی پر راضی نہیں ہوتے ہیں تو یورپی اتحادی روس پر پابندیوں میں نمایاں سختی کریں گے۔\nفریڈرک مرز نے ممکنہ اہداف کے طور پر توانائی اور مالیاتی منڈیوں سمیت شعبوں کا حوالہ دیا تھا۔\nفرانسیسی وزیر خارجہ ژاں نول باروٹ نے پیر کو اپنے بیان میں کہا کہ یورپی کمیشن سے کہا گیا ہے کہ وہ نئی پابندیوں کی تجویز دے۔\nبرطانیہ، فرانس، جرمنی اور پولینڈ کے رہنماؤں نے ہفتے کے روز کہا تھا کہ اگر روس نے 30 روزہ جنگ بندی کے مطالبات پر عمل نہیں کیا تو اسے سزا کے طور پر نئے اقدامات کا سامنا کرنا پڑے گا۔\nروسی صدر پیوٹن نے 15 مئی کو ترکیہ کے استنبول میں یوکرین کے ساتھ براہ راست مذاکرات کا مطالبہ کیا۔ امریکی صدر ڈونلڈ ٹرمپ نے اس کی حمایت کی اور یورپی رہنماؤں کی کوششوں کو نقصان پہنچایا کہ وہ اپنی دھمکی کے ساتھ مضبوطی سے قائم ہیں۔\nسفارت کاروں کا ماننا ہے کہ یوکرین جنگ پر یورپی یونین کی جانب سے روس پر عائد کی گئیں 16 پابندیوں کے بعد نئے اقدامات کو منظور کرنے کیلیے بلاک کے 27 ارکان کے درمیان ضروری اتفاق رائے حاصل کرنا مشکل ہوتا جا رہا ہے۔",
        "published_date": "Wed, 14 May 2025 07:32:21 +0000",
        "source": "ARY Urdu"
    },
    {
        "guid": "https://www.bbc.com/urdu/articles/c861w5pl71vo#0",
        "title": "جوہری ہتھیاروں سے لیس پاکستان اور انڈیا کے درمیان ایٹمی جنگ کا خطرہ کتنا حقیقی ہے؟",
        "link": "https://www.bbc.com/urdu/articles/c861w5pl71vo",
        "image_url": "https://ichef.bbci.co.uk/news/1024/branded_urdu/d027/live/d4b4bd80-307f-11f0-8947-7d6241f9fce9.jpg",
        "article": "پاکستان اور انڈیا کے درمیان حالیہ کشیدگی میں کوئی الٹی میٹم نہیں تھا اور نہ ہی کوئی دھمکیاں لیکن پھر بھی دونوں ممالک کے درمیان عسکری جوابی کارروائیوں، خفیہ اشاروں اور تیز بین الاقوامی ثالثی نے خطے کے خطرناک ترین سائے کو جنم دیا۔ \nاگرچہ یہ بحران جوہری جنگ کی طرف نہیں بڑھا لیکن یہ اس بات کی یاد دہانی تھی کہ یہ کشیدگی کتنی جلدی اس جانب بڑھ سکتی ہے۔\nیہاں تک کہ سائنسدانوں نے بھی ایک ماڈل بنایا تھا کہ دونوں ممالک کے درمیان صورتحال کتنی تیزی سے بگڑ سکتی ہے۔ سنہ 2019 میں سائنسدانوں کے ایک گروہ نے ایک خوفناک مفروضے پر تحقیق کی تھی جس میں کہا گیا تھا کہ پاکستان اور انڈیا کے درمیان ایٹمی جنگ کیسے شروع ہو سکتی ہے؟ \nاس ماڈل میں یہ مفروضہ اپنایا گیا کہ سنہ 2025 میں انڈیا کی پارلیمنٹ پر عسکریت پسندوں کے حملے کے بعد پاکستان اور انڈیا میں ایٹمی جنگ کا آغاز ہو گا۔\nاور چھ سال بعد حقیقی دنیا میں دونوں کے درمیان کشیدگی سے اس تنازعے کے پھیلنے اور ایک بڑی جنگ میں بدلنے کے خطرات منڈلانے لگے تھے۔ اگرچہ سنیچر کے روز امریکہ نے ثالثی کر کے دونوں کو روک دیا مگر اس حالیہ تنازعے نے ایک بار پھر سب کو یاد کروا دیا کہ خطے میں استحکام کتنا نازک ہو سکتا ہے۔\nجیسے ہی یہ کشیدگی بڑھی پاکستان نے ’دوہرے اشارے‘ بھیجے، ایک جانب اس نے عسکری جوابی کارروائی کی اور دوسری جانب نیشنل کمانڈ اٹھارٹی کا اجلاس بلانے کا کہا، جو اس کے ایٹمی طاقت ہونے کی یاد دہانی تھی۔\nنیشنل کمانڈ اتھارٹی ملک کے ایٹمی ہتھیاروں کے کنٹرول اور ممکنہ استعمال کے اختیارات کے معاملات کی نگرانی کرتا ہے۔ آیا یہ اقدام علامتی تھا، سٹریٹجک تھا یا حقیقی انتباہ، ہم شاید کبھی نہیں جان پائیں گے لیکن یہ ایک ایسے وقت میں سامنے آیا جب امریکی وزیر خارجہ مارکو روبیو نے مبینہ طور پر اس بحران کو ختم کرنے کے لیے دونوں ممالک کے ساتھ بات چیت شروع کی ہی تھی۔\nصدر ٹرمپ نے پاکستان اور انڈیا کے درمیان جاری بحران کو ختم کروانے کے بعد کہا کہ امریکہ نے صرف سیز فائر ہی نہیں کروایا بلکہ اس نے ایک ’ایٹمی لڑائی‘ کو روکوایا۔ پیر کو انڈیا کے وزیر اعظم نریندر مودی نے قوم سے خطاب کرتے ہوئے کہا ’ایٹمی حملے کے حوالے سے بلیک میل نہیں ہوں گے، انڈیا ایٹمی حملوں کی دھمکیوں سے نہیں ڈرے گا۔‘\nمودی نے مزید کہا کہ ’اس کی آڑ میں کام کرنے والی دہشت گردوں کی محفوظ پناہ گاہوں کو فیصلہ کن حملوں کا سامنا کرنا پڑے گا۔‘\nتھنک ٹینک سٹاک ہوم انٹرنیشنل پیس ریسرچ انسٹی ٹیوٹ (سیپری) کے مطابق، انڈیا اور پاکستان دونوں کے پاس تقریباً 170، 170 جوہری ہتھیار موجود ہیں۔\nسیپری کے جنوری 2024 تک کے ایک تخمینے کے مطابق دنیا بھر میں 12,121 جوہری ہتھیار موجود ہیں۔ ان میں سے تقریباً 9,585 عسکری ذخیروں میں رکھے گئے ہیں، جن میں سے 3,904 فعال طور پر تعینات تھے اور یہ سنہ 2023 کے مقابلے میں 60 زیادہ ہیں۔ امریکہ اور روس کے پاس 8000 سے زیادہ جوہری ہتھیار ہیں۔\nامریکہ کی البانی یونیورسٹی میں سکیورٹی امور کے ماہر کرسٹوفر کلیری کے مطابق، انڈیا اور پاکستان دونوں کے تعینات کردہ ہتھیاروں کا بڑا حصہ ان کی زمین پر مبنی میزائل فورسز میں ہے، حالانکہ دونوں ہی ایسے ایٹمی ہتھیار تیار کر رہے ہیں جو زمین، ہوا اور سمندر سے مار کرنے کی صلاحیت رکھتے ہوں۔\nانھوں نے بی بی سی کو بتایا کہ ’ممکنہ طور پر پاکستان کے مقابلے میں انڈیا کے پاس فضائی برتری ہے یعنی ایسے طیارے زیادہ ہیں جو جوہری ہتھیار لے جانے کی صلاحیت رکھتے ہوں جبکہ ہم پاکستان بحریہ کی قوت کے متعلق بہت کم جانتے ہیں، لہذا یہ کہنا مناسب ہو گا کہ انڈیا کی جوہری بحری قوت پاکستان کے مقابلے میں زیادہ بہتر اور جدید ہے۔‘\nکرسٹوفر کلیری کا کہنا ہے کہ اس کی ایک بڑی وجہ یہ ہے کہ حالیہ کچھ عرصے میں پاکستان نے وہ ’وقت یا پیسہ‘ نہیں لگایا جو انڈیا نے اپنی جوہری آبدوز بنانے میں لگایا اور یہ پاکستان کے مقابلے میں انڈیا کو واضح برتری دیتا ہے۔\nسنہ 1998 میں جوہری ہتھیاروں کے تجربے کے بعد سے پاکستان نے کبھی بھی باضابطہ طور پر جوہری نظریے کا اعلان نہیں کیا۔\nاس کے برعکس انڈیا نے اپنے 1998 کے تجربوں کے بعد انھیں پہلے استعمال نہ کرنے کی پالیسی اپنائی لیکن ان کے اس موقف میں نرمی کے آثار نظر آ رہے ہیں۔  سنہ 2003 میں انڈیا نے کسی بھی بیرونی کیمیکل یا بائیولوجیکل حملوں کے جواب میں جوہری ہتھیاروں کے استعمال کا حق محفوظ رکھا جو اس بات کی جانب اشارہ ہے کہ کسی خاص صورتحال میں وہ انھیں استعمال کرنے میں پہل کر سکتا ہے۔\nاس متعلق مزید ابہام سنہ 2016 میں اس وقت پیدا ہوا جب اس وقت کے انڈیا کے وزیر دفاع منوہر پاریکر نے تجویز دیتے ہوئے کہا کہ انڈیا کو اپنی اس پالیسی کا ’پابند‘ نہیں ہونا چاہیے جو بیرونی دنیا میں اس کی طویل مدتی ساکھ پر سوال اٹھاتی ہے۔ ( بعدازاں پاریکر نے وضاحت دی کہ یہ ان کی ذاتی رائے تھی۔)\nکارنیگی اینڈومنٹ فار انٹرنیشنل پیس کی سعدیہ تسلیم کے مطابق پاکستان کی جانب سے جوہری ہتھیاروں کے استعمال سے متعلق باضابطہ نظریے کی عدم موجودگی کا مطلب یہ نہیں کہ پاکستان کے پاس کچھ نہیں۔\nسرکاری بیانات، انٹرویوز اور جوہری ترقی سے متعلق خبریں اکثر اس کے استعمال اور موقف سے متعلق واضح اشارے دیتی ہیں۔\nپاکستان کی جانب سے کن صورتوں میں جوہری ہتھیار استعمال کیے جا سکتے ہیں اس بارے میں اب بھی ابہام ہے تاہم سنہ 2001 میں اس وقت کے نیشنل کمانڈ اتھارٹی کے سٹرٹیجک پلان ڈویژن کے سربراہ خالد کدوائی نے اس متعلق چار سرخ لکیریں کھینچی تھیں۔ جن میں دشمن ملک کی جانب سے پاکستان کے بڑے رقبے کا نقصان ہونا، اہم عسکری تنصیبات کی تباہی، معاشی طور پر گلا گھونٹنا یا ملک میں سیاسی عدم استحکام پھیلانا شامل ہے۔\nسنہ 2002 میں اس وقت کے پاکستان کے صدر پرویز مشرف نے واضح کیا تھا کہ ’جوہری ہتھیاروں کا مقصد صرف اور صرف انڈیا ہے‘ اور انھیں صرف اس صورت میں استعمال کیا جائے گا جب ’ایک ریاست کے طور پر پاکستان کا وجود‘ خطرے میں ہو۔\nاپنی یادداشت میں سابق امریکی وزیر خارجہ مائیک پومپیو نے لکھا کہ انھیں ایک بے نام ’انڈین ہم منصب‘ سے بات کرنے کے لیے رات کو سوتے سے جگایا گیا تھا جنھیں خدشہ تھا کہ پاکستان انڈیا کے ساتھ 2019 کے تنازعے کے دوران جوہری ہتھیار استعمال کرنے کی تیاری کر رہا ہے۔\nاس وقت کے دوران پاکستان کے میڈیا نے ایک سینیئر حکام کا حوالہ دیا تھا جنھوں نے انڈیا کو واضح دھمکی دیتے ہوئے کہا تھا کہ ’میں امید کرتا ہوں کہ تم جانتے ہو (نیشنل کمانڈ اتھارٹی) کیا ہے اور اس میں کون لوگ ہیں۔ میں نے کہا تھا ہم تمہیں چونکا دیں گے۔ اب اس کا انتظار کرو۔۔۔ تم نے جنگ کا راستہ یہ جانے بغیر اپنایا کہ اس سے خطے کے امن اور سکیورٹی کے لیے کیا نتائج نکلیں گے۔‘\n1999 کی کارگل جنگ کے دوران اس وقت کے پاکستان کے سیکرٹری خارجہ شمشاد احمد نے دھمکی دیتے ہوئے کہا تھا کہ ملک اپنے دفاع کے لیے ’کسی بھی قسم کا ہتھیار استعمال کرنے میں ہچکچاہٹ محسوس نہیں کرے گا۔‘ چند برسوں بعد امریکی اہلکار بروس ریڈیل نے انکشاف کیا تھا کہ خفیہ معلومات یہ ظاہر کرتی تھی کہ پاکستان اپنے جوہری ہتھیاروں کی ممکنہ تعیناتی کی تیاری کر رہا تھا۔\nمگر دونوں جانب اس طرح کے دعوؤں کو مشکوک انداز میں دیکھا جاتا ہے۔\nپاکستان میں سابق انڈین ہائی کمشنر اجے بساریہ نے اپنی یادداشت میں لکھا کہ پومپیو نے جوہری کشیدگی کے خطرے اور 2019 میں تنازعے کو پرسکون کرنے میں امریکی کردار کو بڑھا چڑھا کر پیش کیا۔\nجبکہ پاکستانی تجزیہ کاروں کا کہنا ہے کہ کارگل کے دوران، پاکستان ’جانتا تھا کہ انڈین فضائیہ اس کی سرزمین میں داخل نہیں ہوگی‘ لہذا پاکستان کی طرف سے حقیقی طور پر جوہری حملے کا کوئی خطرہ یا محرک نہیں تھا۔\nلاہور سے تعلق رکھنے والے دفاعی تجزیہ کار اعجاز حیدر نے بی بی سی کو بتایا کہ ’سٹرٹیجک سگنلنگ دنیا کو یاد دلاتی ہے کہ کوئی بھی تنازعہ بڑھ سکتا ہے اور انڈیا اور پاکستان دونوں ہی جوہری قوتیں ہیں اس لیے یہ خطرہ مزید بڑھ جاتا ہے لیکن اس کا یہ مطلب نہیں کہ دونوں طرف سے جوہری ہتھیاروں کے استعمال کی دھمکیاں دی جا رہی ہیں۔‘\nلیکن جوہری اضافہ حادثاتی طور پر بھی ہو سکتا ہے۔ سائنسدانوں کی ایک عالمی ٹیم کے تاریخی 2019 کے مقالے کے مرکزی مصنف اور رٹگرز یونیورسٹی کے پروفیسر ایلن روبوک نے بی بی سی کو بتایا کہ ’یہ انسانی غلطی، ہیکرز، دہشت گردوں، کمپیوٹر کی ناکامی، سیٹلائٹس کے خراب ڈیٹا اور غیر مستحکم لیڈروں کی وجہ سے ہو سکتی ہے۔‘\nمارچ 2022 میں انڈیا نے غلطی سے ایک جوہری صلاحیت رکھنے والا کروز میزائل داغ دیا تھا جو پاکستان کی حدود میں 124 کلومیٹر اندر تک آ کر پنجاب کے شہر میاں چنوں کے پاس گرا تھا جس سے مبینہ طور پر شہری املاک کو نقصان پہنچا تھا۔\nپاکستان نے کہا تھا کہ انڈیا اس واقعے کے دو دن بعد تک فوجی ہاٹ لائن استعمال کرنے یا عوامی سطح پر کوئی بیان جاری کرنے میں ناکام رہا تھا۔ ماہرین کا کہنا ہے کہ اگر یہ شدید کشیدگی کے دوران ہوا ہوتا تو یہ واقعہ سنگین تنازعہ کی شکل اختیار کر سکتا تھا۔(مہینوں بعد انڈین حکومت نے فضائیہ کے تین افسران کو ’حادثاتی طور پر میزائل فائر‘ کرنے کے الزام میں برطرف کر دیا تھا۔)\nکرسٹوفر کلیری کہتے ہیں کہ اگرچہ خطرہ ضرور ہے مگر لیکن انڈیا اور پاکستان کے درمیان ایٹمی جنگ کا خطرہ ’کم ہے۔‘\nوہ کہتے ہیں کہ ’جب تک کوئی سرحدوں پر کوئی بڑی زمینی لڑائی نہیں ہوتی دونوں کی جانب سے جوہری ہتھیاروں کے استعمال کرنے کا خطرہ کم اور قابو میں ہے۔‘\nوہ کہتے ہیں کہ ’زمینی لڑائی میں ’اسے استعمال کریں یا اسے کھو دیں‘ کا مسئلہ اس امکان کی وجہ سے پیدا ہوتا ہے کہ آپ کی زمینی پوزیشنیں دشمن کے قبضے میں آ جائیں گی۔‘ (اسے استعمال کریں یا اسے کھو دیں سے مراد وہ دباؤ ہے جو جوہری ہتھیاروں سے لیس ملک اپنے ہتھیاروں کو کسی مخالف کی طرف سے پہلے حملہ کرنے کی صورت میں تباہ کرنے سے پہلے اسے لانچ کرنے کے لیے محسوس کر سکتا ہے۔)\nسٹینفورڈ یونیورسٹی کے ہوور انسٹیٹیوشن کے سینیئر فیلو سومیت گنگولی کا خیال ہے کہ ’نہ ہی انڈیا اور نہ ہی پاکستان چاہتے ہیں کہ انھیں ہیروشیما کے بعد جوہری ہتھیار استعمال کرنے والے پہلے ممالک کے طور پر دیکھا جائے۔‘\nسومیت گنگولی نے بی بی سی کو بتایا کہ ’اس کے علاوہ، جو بھی فریق جوہری ہتھیاروں کے استعمال کا سہارا لے گا، اسے بھرپور جوابی کارروائی کا سامنا کرنا پڑے گا اور اسے ناقابل تلافی جانی نقصان اٹھانا پڑے گا۔‘\nمگر ایک ہی وقت میں انڈیا اور پاکستان دونوں اپنے جوہری ہتھیاروں میں اضافہ کر رہے ہیں۔\nامریکی سائنسدانوں کی فیڈرشن کے نیوکلیئر انفارمیشن پراجیکٹ کی جانب سے تحقیق شدہ دی نیوکلیئر نوٹ بک کے مطابق پاکستان کی جانب سے جوہری افزودگی کے نئے نظام یعنی چار پلوٹونیم ری ایکٹرز اور یورینیم کی افزودگی میں توسیع کے ساتھ 2020 کی دہائی کے آخر تک پاکستان کے جوہری ہتھیاروں کی تعداد 200 کے قریب پہنچ سکتی ہے۔\nانٹرنیشنل پینل آن فزائل میٹریل کے مطابق 2023 کے اوائل تک انڈیا کے پاس تقریباً 680 کلوگرام پلوٹونیم ہونے کا تخمینہ لگایا گیا تھا جو تقریباً 130-210 جوہری ہتھیاروں کے لیے کافی ہے۔\nبار بار کے بحرانوں اور جنگ تک پہنچنے والی کشیدگی کے باوجود دونوں فریق اب تک جوہری تنازع سے بچنے میں کامیاب رہے ہیں۔\nاسلام آباد سے تعلق رکھنے والے تجزیہ کار عمر فاروق لکھتے ہیں کہ ’ڈیٹرنس نے ابھی تک ایک دوسرے کو پکڑ رکھا ہے۔ پاکستان نے روایتی حملوں کا جواب اپنے جوابی اور روایتی حملوں سے دینا تھا۔‘\nاس کے باوجود جوہری ہتھیاروں کی موجودگی دونوں ممالک کے درمیان جوہری جنگ کے ایک مستقل خطرے کو جنم دیتی ہے اور اس سے کبھی بھی مکمل طور پر انکار نہیں کیا جا سکتا، چاہے قیادت کتنی ہی تجربہ کار ہو یا ارادے کتنے ہی محدود کیوں نہ ہوں۔\nایک غیر سرکاری تنظیم سینٹر فار آرمز کنٹرول اینڈ نان پرولیفریشن کے سینیئر پالیسی ڈائرکٹر جان ایراتھ کہتے ہیں کہ ’جب جوہری ہتھیاروں کو استعمال کیا جا سکتا ہو تو وہاں ہمیشہ ایک غیر معمولی خطرہ رہتا ہے۔‘\n’انڈیا اور پاکستان کی حکومتیں ماضی میں ایسی صورتحال یا کشیدگی سے باہر آئی ہیں لہذا اس کا خطرہ کم ہے لیکن جوہری ہتھیاروں کی موجودگی میں چھوٹا خطرہ بھی بہت بڑا ہوتا ہے۔‘",
        "published_date": "Wed, 14 May 2025 10:42:49 GMT",
        "source": "BBC Urdu"
    },
    {
        "guid": "https://www.bbc.com/urdu/articles/clyrj89yzdmo#0",
        "title": "ہنی ٹریپ میں پھنس کر 49 لاکھ روپے گنوانے والا نوجوان جس سے پہلی بار خاتون نے صرف 350 روپے مانگے",
        "link": "https://www.bbc.com/urdu/articles/clyrj89yzdmo",
        "image_url": "https://ichef.bbci.co.uk/news/1024/branded_urdu/47f3/live/d72915e0-30a0-11f0-8519-3b5a01ebe413.jpg",
        "article": "انڈیا کی مغربی ریاست مہاراشٹر سے ایک ایسے نوجوان کی کہانی سامنے آئی ہے جو ہنی ٹریپ کا شکار ہو کر تقریباً 50 لاکھ روپے گنوا بیٹھا۔\nتفصیلات کے مطابق ناگپور کے اس 23 سالہ نوجوان کو ہنی ٹریپ میں پھنسا کر 49 لاکھ 34 ہزار روپے لوٹ لیے گئے۔\nمعاملہ یہاں تک پہنچ گیا کہ متاثرہ نوجوان اپنے والدین کے اکاؤنٹ سے رقم اپنے اکاؤنٹ میں منتقل کرتا اور پھر اس خاتون کو بھیج دیتا جو اسے بلیک میل کر رہی تھی۔\nابتدا میں خاتون نے متاثرہ نوجوان سے صرف 350 روپے مانگے لیکن جب اس نے یہ محسوس کر لیا کہ وہ نوجوان اس پر رقم خرچ کر سکتا ہے تو اس نے مزید پیسے مانگنے شروع کر دیے۔\nخاتون نوجوان سے مبینہ طور پر سیکس سے متعلق باتیں کرنے لگیں اور رفتہ رفتہ اس سے 49 لاکھ کی رقم ہتھیا لی۔\nاس سلسلے میں سونیگاؤں پولس سٹیشن میں شکایت درج کروائی گئی اور پولیس نے انفارمیشن اینڈ ٹیکنالوجی ایکٹ کے تحت مقدمہ درج کیا۔\nسونیگاؤں پولس سٹیشن کے پولیس انسپیکٹر نتن ماگر نے بتایا کہ نوجوان نے کل 49 لاکھ 34 ہزار 286 روپے گنوا دیے۔\nناگپور میں سیلز ایگزیکٹو کے طور پر کام کرنے والے نوجوان کی سوشل میڈیا پلیٹ فارم انسٹاگرام پر ایک نوجوان خاتون سے ملاقات ہوئی۔\nاس کے بعد وہ دونوں واٹس ایپ پر بھی باتیں کرنے لگے۔ لڑکی نے بتایا کہ وہ اتر پردیش کے علاقے گورکھپور سے تعلق رکھتی ہیں اور دہلی یونیورسٹی میں پڑھتی ہیں۔\nخاتون نے بات چیت کے دوران اپنی خراب مالی حالت کا بھی بتایا اور کہا کہ ’میرے پاس گھر جانے کے لیے بھی پیسے نہیں۔‘ چنانچہ نوجوان نے ’فون پے‘ (رقم کی منتقلی کا ایک ایپ) کے ذریعے خاتون کو 350 روپے بھیج دیے۔\nاس کے بعد ان دونوں کے درمیان مزید باتیں ہونے لگیں اور وہ قربتوں اور سیکس کی باتیں بھی کرنے لگے۔ خاتون نے لڑکے کو اپنی برہنہ تصاویر بھیجنے کو کہا اور پھر اسے بلیک میل کرنا شروع کر دیا اور دھمکی دی کہ اگر اس نے رقم ادا نہیں کی تو وہ اسے بدنام کر دے گی۔\nچنانچہ نوجوان نے اپنے والدین کے اکاؤنٹ سے 45 لاکھ روپے نکالے اور کچھ اپنے اکاؤنٹ سے نکال کر خاتون کو رقم بھیج دی۔\nہمیں سوشل میڈیا پر اکثر اجنبیوں کی طرف سے فرینڈ ریکویسٹ موصول ہوتی ہیں اور اکثر لوگ انھیں قبول کر لیتے ہیں اور سائبر کرائم کرنے والے اسی موقع کا فائدہ اٹھاتے ہیں۔\nسوشل میڈیا پر بات چیت شروع ہونے کے بعد یہ جرائم پیشہ لوگ واٹس ایپ نمبر مانگتے ہیں اور بات کر کے لوگوں کا اعتماد حاصل کرتے ہیں۔\nوہ اپنی خراب حالت یا خراب صحت کا حوالہ دے کر یا کسی اور طریقے سے اپنے شکار کو جذباتی طور پر مغلوب کر کے ابتدا میں کچھ رقم حاصل کرنے کی کوشش کرتے ہیں۔\nایک بار جب کوئی انھیں تھوڑے سے پیسہ دینے کو بھی تیار ہو جائے تو پھر وہ اسے اپنے جال میں مزید گھسیٹنا شروع کر دیتے ہیں۔\nاعتماد حاصل کرنے کے بعد یہ فحش بات چیت بھی شروع کر دیتے ہیں اور پھر کبھی کبھی برہنہ تصاویر بھی مانگتے ہیں۔\nاگر کوئی ان کا بھروسہ کرتے ہوئے اپنی ایسی تصاویر بھیج تو یہ جرائم پیشہ لوگ اس کا فائدہ اٹھاتے ہوئے بلیک میلنگ شروع کر دیتے ہیں اور تصاویر وائرل کرنے کی دھمکی دے کر پیسے بٹورتے ہیں۔\nناگپور میں سائبر کرائم برانچ کے سربراہ لوہت متانی نامعلوم رابطوں کے خلاف احتیاط کا مشورہ دیتے ہیں۔ وہ کہتے ہیں کہ اجنبیوں کی فرینڈ ریکویسٹ قبول نہ کریں اور ان کے ساتھ بات چیت نہ کریں۔\nخاص طور پر ان لوگوں سے دور رہیں جو جلدی قریب آنے کی کوشش کرتے ہیں۔ ایسے لوگوں کے ساتھ ذاتی معلومات جیسے تصاویر اور ویڈیوز شیئر نہ کریں۔\nاس کے علاوہ اگر آپ کو ایسے لوگوں کی ویڈیو کالز موصول ہو رہی ہیں تو انھیں نظر انداز کریں کیونکہ وہ آپ کی قابل اعتراض فوٹیج ریکارڈ کر کے آپ کو بلیک میل کر سکتے ہیں۔\n’اگر کوئی آپ سے اکثر رابطہ کر رہا ہے یا ضرورت سے زیادہ قربت دکھا رہا ہے تو اس پر کچھ تحقیق کریں۔ ان کا سوشل میڈیا چیک کریں۔‘\nاس طرح کے سائبر کرائم کرنے والے اکثر اعتماد حاصل کرنے کے لیے آپ کو جذباتی طور پر استعمال کرنے کی کوشش کرتے ہیں۔\nلوہت متانی مشورہ دیتے ہیں کہ اپنے سوشل میڈیا اکاؤنٹس کو پرائیوٹ رکھنا چاہیے اور اس بات کا دھیان رکھنا چاہیے کہ کون کون آپ کی پوسٹس دیکھ سکتا ہے۔\nاس کے علاوہ، کسی بھی لنک پر کلک نہ کریں کیونکہ یہ فشنگ ویب سائٹس ہو سکتی ہیں۔\nاگر آپ کو کسی کا رویہ مشکوک لگتا ہے تو اسے سوشل میڈیا پلیٹ فارم پر رپورٹ کریں اور بلاک کریں۔\nلیکن اگر کوئی شخص محتاط نہیں تھا اور وہ اس طرح کے آن لائن ہنی ٹریپ میں پھنس گیا تو وہ کیا کرے؟\nلوہت کہتے ہیں جو شخص اس طرح کے آن لائن ہنی ٹریپ میں پھنس گیا ہو تو اسے سب سے پہلے یہ کرنا چاہیے کہ سائبر کرائم کرنے والے کو ایک روپیہ بھی نہ دے کیونکہ ایک بار جب آپ پیسے دے دیتے ہیں تو بلیک میلر آپ سے مزید رقم مانگنے کے لیے آتا ہے۔ \nپھر سائبر مجرموں کی چیٹنگ کے سکرین شاٹ لیں اور ان کی چیٹس کو محفوظ بھی کریں۔ یہ شواہد مقامی سائبر کرائم برانچ میں شکایت درج کروانے میں آپ کی مدد کرے گا۔\nلوہت متانی کا کہنا ہے کہ اگر ایسی چیزیں واٹس ایپ پر ہو رہی ہیں تو رپورٹ کریں اور گھر بیٹھ کر یہ سب برداشت نہ کریں۔\nمتانی یہ بھی مشورہ دیتے ہیں کہ اگر ایسے واقعات ہوتے ہیں تو فوری طور پر سائبر پولیس سے رابطہ کریں۔",
        "published_date": "Wed, 14 May 2025 13:59:56 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c753wxx72n9o#0",
        "title": "نڈھال بدن، ہاتھوں پر چھالے اور خوراک کی قلت: غزہ کے ہسپتال میں لاغر اور خوفزدہ بچوں کی کہانی",
        "link": "https://www.bbc.com/urdu/articles/c753wxx72n9o",
        "image_url": "https://ichef.bbci.co.uk/news/1024/branded_urdu/c64d/live/0581be00-3093-11f0-8519-3b5a01ebe413.png",
        "article": "انتباہ: اس رپورٹ میں موجود تصاویر تکلیف دہ ہو سکتی ہیں۔\nجنگ کی بربریت بڑھتی جا رہی ہے۔ ہلاک ہونے والے، ہلاک ہونے والوں کے ٹکڑے، مرنے والے، فاقہ کرنے والے۔۔۔ یہ وہ مناظر ہیں جو غزہ کی پٹی میں میرے ساتھیوں کو دن بدن بڑی تعداد میں دیکھنے کو مل رہے ہیں۔\nایسے میں اپنی نظر ہٹانے کا خیال قوی ہوتا ہے لیکن بی بی سی کے لیے کام کرنے والے کیمرہ مین اپنا منھ نہیں موڑ سکتے اور منگل کے دن خود ان میں سے ایک اس جنگ کا نشانہ بن گیا۔ غزہ کی پٹی میں کام کرنے والے ہمارے ساتھیوں کی حفاظت کی وجہ سے ہم ان کے نام ظاہر نہیں کر سکتے۔\nہمارے کیمرہ مین زیادہ زخمی نہیں ہوئے لیکن ایسا صرف قسمت کی وجہ سے ہوا۔ خان یونس میں یورپی ہسپتال کی پارکنگ پر اسرائیلی بمباری میں درجنوں افراد ہلاک اور زخمی ہوئے تھے۔\nاسرائیل نے دعویٰ کیا ہے کہ ہسپتال کے نیچے موجود ایک کمانڈ اور کنٹرول مرکز میں حماس کے رہنما چھپے ہوئے تھے جہاں ہدف کو نشانہ بنایا گیا۔ اسرائیلی فوج نے حماس پر الزام لگایا کہ انھوں نے ہسپتال کے گرد موجود عام شہری آبادی کو خطرے میں ڈالا تاہم حماس نے اس کی تردید کی ہے۔\nحملے سے قبل وہ خاندان جن کے بیمار بچوں کو غزہ کی پٹی سے نکالا جانا تھا ہسپتال میں اکھٹے ہو رہے تھے۔ وہاں ایسے خاندان بھی موجود تھے جن کے بچوں کو بیرون ملک علاج کے بعد واپس لایا جا رہا تھا۔\nایسے ہی ایک بچے کے والد ہمارے بی بی سی کے ساتھی کے ساتھ موجود تھے اور حملے میں زخمی ہو گئے۔ اب انھیں ہسپتال سے صحتیابی کے بعد روانہ کیا جا چکا ہے۔\nحالیہ دنوں میں میرے ساتھی کی توجہ غزہ کی پٹی میں موجود وہ بچے رہے جنھیں غذائیت کی کمی کا سامنا ہے۔ دھماکے سے کچھ ہی دیر پہلے میں نے انھیں ایک کہانی پر انتہائی حساس طریقے سے کام کرنے کے لیے شکریہ کا پیغام بھجوایا تھا۔ \nیہ کہانی سوار آشور کی تھی۔۔۔\nمیرے پیغام کے جواب میں انھوں نے لکھا کہ ’سوار کی کہانی نے ہم سب میں کچھ توڑ کر رکھ دیا اور یہ میرے لیے اب تک کا سب سے تکلیف دہ کام تھا لیکن میں جانتا تھا کہ اس کا چہرہ، اس کا نام اور اس کی کہانی سنائی جانی چاہیے۔‘\nسوار آشور پانچ ماہ کی ہیں جو بہت کمزور ہو چکی ہیں۔ ان کی بڑی اور بھوری آنکھیں ان کے دبلے پتلے نڈھال بدن پر حاوی ہوتی جا رہی ہیں جو ہر وقت اپنی والدہ کا پیچھا کرتی ہیں۔\nمنگل کے دن ان کی والدہ نجویٰ نے جنوبی غزہ میں نصر ہسپتال سے ایک ویڈیو پیغام بھجوایا جس میں انھوں نے کہا کہ ’میں چاہتی ہوں کہ اسے وہ علاج میسر ہو جس کی اسے ضرورت ہے، وہ صحتیاب ہو اور اور پہلے جیسی ہو جائے، باقی بچوں کی طرح کھیلے، بڑی ہو۔ وہ میری پہلی اولاد ہے اور میرا دل اس کے لیے ٹوٹا جا رہا ہے۔‘\nگزشتہ چند دن کے دوران سوار کی جلد میں انفیکشن ہو گیا۔ اس کے ہاتھوں پر چھالے بن چکے ہیں۔ اس کا پیٹ اور آنتیں بھی شدید متاثر ہیں۔ اس وقت کوشش کی جا رہی ہے کہ اسے غذائیت ملتی رہے۔ اسرائیلی پابندیوں کی وجہ سے پیدا ہونے والی صورت حال میں اس کا جسمانی دفاعی نظام ہی بھرپور طریقے سے اس کے لیے لڑ رہا ہے۔\nاس کے رونے کی آواز بھی مدھم ہوتی جا رہی ہے لیکن اس میں ایک ایسی زندگی کی آواز آتی ہے جو خود کو بچانے کی کوشش کر رہی ہے۔ مختلف امراض کی وجہ سے وہ صرف ایک مخصوص فارمولا دودھ ہی پی سکتی ہے۔\nمنگل کے دن ہی ایک اچھی خبر ملی۔ قریبی اردن کے فیلڈ ہسپتال کو محدود تعداد میں یہ دودھ مل گیا۔ یہ بہت تھوڑا تھا لیکن انتظامیہ اور بھجوانے کا ارادہ رکھتی ہے۔ آنے والے دنوں میں بہت سے بیمار بچوں کو متحدہ عرب امارات اور اردن لانے کا منصوبہ بنایا جا رہا ہے۔\nعمان میں پہلے ہی غزہ کی پٹی کے بہت سے خاندان ہیں جن کے بچوں کی بیماری یا زخموں کا علاج ہو رہا ہے۔ ان کو غزہ سے باہر نکالنے کے لیے اسرائیلی حکام سے رابطہ کرنا پڑتا ہے جو بچوں کے والدین کے بارے میں جانچ پڑتال کرتے ہیں۔\nجنوری میں ہم نے عبدالرحمان اور ان کی والدہ عصمیٰ کے بارے میں رپورٹ کیا تھا۔ اسرائیلی بمباری میں عبدالرحمان کی ٹانگ ضائع ہو گئی تھی۔ چار ماہ سے وہ ایک ایسی جگہ پر موجود ہیں جو محفوظ بھی ہے اور جہاں خوراک بھی میسر ہے۔\nمنگل کے دن جب ہماری ان سے ملاقات ہوئی تو عصمیٰ نے غزہ میں اپنے بچوں اور والدہ سے بات کی۔ نجویٰ، جو عصمی کی والدہ ہیں، نے کہا کہ ’ہر طرف راکٹ ہیں، ہمارے سر کے اوپر سے گولیاں چلتی ہیں، کھانا اور زندگی بہت برے ہیں۔ آٹا نہیں، قیمتیں بہت بڑھ چکی ہیں۔‘\nعصمیٰ کے بچوں نے ان کو دیکھ کر ہاتھ ہلائے اور بوسے دیے۔ بعد میں عصمیٰ نے کہا کہ ’میں کیا کہوں، میں اپنی ماں کی شکر گزار ہوں جو میرے لیے یہ سب کر رہی ہیں۔ میں چاہتی ہوں کہ واپس جاؤں تو سب ٹھیک ہوں۔‘\nصرف ایک ماں کی نظر سے، جو اپنے خوفزدہ اور بھوکے بچوں کو جنگ میں پھنسے ہوئے دیکھ رہی ہے اور خود ایک محفوظ مقام پر موجود ہے، یہ تصور کرنا ممکن ہو سکتا ہے کہ ایسا ہر شخص غزہ واپس کیوں جانا چاہے گا۔\nایلس ڈویارڈ، سوحی کنوار اور نک ملارڈ کی اضافی رپورٹنگ کے ساتھ",
        "published_date": "Wed, 14 May 2025 11:52:37 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cy4e7gnnwdvo#0",
        "title": "انڈیا میں ترکی اور آذربائیجان کے ’بائیکاٹ‘ کی بازگشت: ’انھوں نے پاکستان کا ساتھ دیا‘",
        "link": "https://www.bbc.com/urdu/articles/cy4e7gnnwdvo",
        "image_url": "https://ichef.bbci.co.uk/news/1024/branded_urdu/ff32/live/0cdd9470-308f-11f0-96c3-cf669419a2b0.jpg",
        "article": "انڈیا پاکستان کے درمیان جاری حالیہ کشیدگی کی آنچ ہزاروں میل دور ایشیا اور یورپ کی سرحد پر آباد ملک ترکی اور آزربائيجان پر پڑتی نظر آ رہی ہے۔\nترکی کے اگرچہ انڈیا سے دیرینہ تعلقات رہے ہیں اور دونوں ممالک کے درمیان تجارت اور سیاحت کے شعبے میں اضافہ نظر آیا ہے لیکن انڈیا اور پاکستان کے درمیان حالیہ جھڑپ کے بعد جس طرح سے پاکستان کی حمایت میں ترکی کو کھڑا دیکھا گیا ہے اس نے انڈیا میں ترک مخالف جذبات کو بھڑکا دیا ہے اور سوشل میڈیا پر ’بائیکاٹ ترکی‘، ’بائیکاٹ آذربائیجان‘ جیسے ہیش ٹيگ ٹرینڈ کر رہے ہیں۔\nدوسری طرف انڈیا میں سیاحت کے شعبے میں خدمات انجام دینے والی بعض کمپنیوں نے ترکی کے لیے اپنی خدمات بند کرنے کا اعلان کیا ہے۔\nخیال رہے کہ 22 اپریل کو انڈیا کے زیر انتظام کشمیر کے سیاحتی مقام پہلگام میں عسکریت پسندوں کے حملے میں 26 افراد ہلاک ہو گئے تھے جس کے بعد انڈیا نے پاکستان پر اس کا الزام عائد کیا تھا جسے پاکستان نے مسترد کر دیا لیکن پھر چھ سات مئی کی درمیانی شب انڈیا نے ’آپریشن سندور‘ کے تحت پاکستان میں مبینہ طور پر شدت پسند تنظیموں کے ٹھکانوں کو نشانہ بنانے کا دعویٰ کیا جس کے بعد پاکستان نے جوابی کارروائی کی۔\nجمعے کو انڈیا نے پاکستان پر ترکی ساختہ ڈرونز کے استعمال کا الزام لگایا جبکہ پاکستان نے انڈیا پر اسرائیلی ڈرونز کے استعمال کا الزام لگایا۔ لیکن پھر سنیچر کی شام امریکی صدر ڈونلڈ ٹرمپ نے انڈیا اور پاکستان میں جنگ بندی کا اعلان کیا۔\nاس سے قبل جمعرات کو ترکی کے وزیر اعظم رجب طیب اردوغان نے پاکستانی عوام کو ’بھائیوں کی طرح‘ بیان کیا اور ان کے لیے ’دعاگو ہونے‘ کی بات کہی۔\nاسی دوران انڈیا کی مغربی ریاست مہاراشٹر میں پونے کے زرعی پیداور کی کمیٹی (اے پی ایم سی) نے ترکی سے آنے والے پھلوں بطور خاص سیب کے بائیکاٹ کا اعلان کیا ہے۔\nانڈین خبررساں ادارے اے این آئی کے مطابق پونے میں سیب کے ایک تاجر سویوگ زینڈے نے کہا کہ ’ہم نے ترکی سے سیب کی خریداری بند کرنے کا فیصلہ کیا ہے کیونکہ وہ پاکستان کی حمایت کرتا ہے، اور اس کے بجائے اب ہم ہماچل اور دیگر علاقوں سے سیب خریدنے کو ترجیح دیں گے۔‘\nانھوں نے مزید کہا: ’انڈیا دہشت گردی کے خلاف کارروائی کر رہا تھا، لیکن ترکی نے پاکستان کو ڈرون فراہم کیے، صارفین بھی کہہ رہے ہیں کہ وہ ترکی کے سیب نہیں چاہتے۔ انھیں دیکھ کر ہم نے بھی ترکوں کے سیب کو ترک کرنے کا فیصلہ کیا۔‘\nانھوں نے بتایا کہ ’ترکی کے سیب یہاں سال میں 3 ماہ تک فروخت ہوتے ہیں یہ کاروبار تقریباً 1200-1500 کروڑ روپے کا ہے۔‘\nان کا کہنا تھا کہ ’جب ترکی میں زلزلہ آیا تھا تو انڈیا ان کی مدد کرنے والا پہلا ملک تھا، لیکن انھوں نے پاکستان کا ساتھ دیا۔‘\nہم نے اس پورے پس منظر پر سابق سفیر اور انڈیا کے حوالے سے مشرق وسطی پر دو کتاب کے مصنف انیل تریگونایت سے بات کی تو انھوں نے کہا کہ ’انڈیا میں جس طرح کے جذبات ہیں اس کا اثر اگر عمومی طور پر تجارت پر نہیں پڑیگا لیکن سیاحت پر ضرور پڑ رہا ہے۔‘\nانھوں نے کہا کہ ’ابھی گذشتہ ہفتے ہی آٹھ مئی کو ہم ترکی سے واپس آئے ہیں اور وہاں ہم نے یہ دیکھا کہ عوام پاکستان کے بجائے انڈیا کے ساتھ رشتہ چاہتے ہیں جبکہ سیاسی رہنما اپنے مفاد کے تحت پاکستان کی حمایت کرتے ہیں۔‘\nانھوں نے بتایا کہ سنہ 2023 میں انڈیا اور ترکی کے درمیان 13 ارب امریکی ڈالر کی تجارت تھی جو گذشتہ سال کم ہو کر 10 ارب ڈالر سے زیادہ ہے۔ لیکن اس کمی کو سیاحت میں اضافہ پورا کر رہا تھا۔\nانھوں نے بتایا کہ گذشتہ سال سنہ 2024 میں انڈیا سے کوئی سوا دو لاکھ انڈینز نے ترکی کا سفر کیا۔ ’ٹرکش ایئرلائن انڈیا آتی ہے جبکہ انڈین ائیرلائن انڈیگو کی ترکی کے لیے تقریبا روزانہ پرواز ہے۔‘\nمسٹر انیل تریگونایت نے کہا کہ ’انڈیا اور ترکی کا رشتہ صدیوں پرانا ہے اور حالیہ دنوں میں اس میں بہتری آ رہی تھی۔ ہم جی 20 کے رکن ممالک ہیں۔ ہم نے اپنے حالیہ دورے میں ترکی کے سیاست دانوں کو یہ باور کرانے کی کوشش کی ہے کہ وہ اس بات پر غور کریں کہ ان کا پاکستان کے ساتھ رشتہ رکھنا زیادہ فائدہ مند ہے یا انڈیا کے ساتھ رشتہ رکھنا زیادہ سود مند ہے۔‘\nانھوں نے کہا کہ ’جنگی صورت حال کے دوران ترکی کے طیارے پاکستان میں اترے اور اس کے جہاز کراچی کی بندرگاہ پر نظر آئے۔ اگرچہ وہ اس کی وجہ کچھ اور بتاتے ہیں لیکن یہ سب پر واضح ہے کہ ترکی کس طرف کھڑا ہے۔‘\nبزنس سٹینڈرڈ کی ایک رپورٹ کے مطابق گذشتہ سال انڈیا نے ترکی کو 65۔6 ارب ڈالر کا سامان برآمد کیا جبکہ اس کی درآمدات 78۔3 ارب ڈالر رہی۔\nسابق سفیر نے کہا اگرچہ دونوں ممالک کے درمیان تجارت ابھی انڈیا کے حق میں ہے لیکن ترکی کے لیے انڈیا ایک بڑی منڈی ثابت ہو سکتا ہے۔\nترکی کی وزارت سیاحت کے مطابق گذشتہ سال کوئی 6 کروڑ 22 لاکھ لوگ ترکی پہنچے جن میں انڈیا سے کوئی دو لاکھ 30 ہزار 778 افراد نے ترکی کا رخ کیا۔\nانڈین میڈیا کے مطابق حالیہ دنوں میں ترکی روس اور ایران کے بعد انڈینز کے لیے سب سے زیادہ پرکشش ملک رہا ہے لیکن انڈیا پاکستان کے درمیان حالیہ کشیدگی نے اس کو متاثر کیا ہے اور سوشل میڈیا پر بہت سے انڈین شہری ترکی کے اپنے مجوزہ دورے کو منسوخ کرنے کا اعلان کر رہے ہیں۔\nٹکٹنگ اور ہوٹل بکنگ کی خدمات فراہم کرنے والی ایک کمپنی ایگزیگو کے سی ای او آلوک واجپئی نے سوشل میڈیا پلیٹفارم ایکس پر لکھا کہ ’بس بہت ہو گیا، خون اور بکنگ ایک ساتھ نہیں چل سکتے۔ اس لیے ہم ترکی، چین اور آذربائیجان کے لیے تمام فلائٹس اور ہوٹل بکنگ منسوخ کر رہے ہیں۔‘\nاسی طرح ایک دوسری کمپنی ’ایز مائی ٹرپ‘ نے بھی ترکی اور آذربائیجان کے لیے اپنی خدمات کو منسوخ کر دیا ہے۔ نیوز 18 کی ایک رپورٹ کے مطابق ایزمائی ٹرپ کے شریک بانی پرشانت پِٹٹی نے کہا کہ ترکی اور آذربائیجان کے اپنے سفر کو بہت سے لوگ منسوخ کر رہے ہیں۔\nانھوں نے کہا: ’ترکی کے لیے ہم نے تقریباً 22 فیصد کی منسوخی دیکھی ہے، اور آذربائیجان کے لیے یہ 30 فیصد سے زیادہ ہے۔ پچھلے سال انڈیا سے 3.8 لاکھ لوگوں نے آذربائیجان یا ترکی کا سفر کیا تھا۔‘\nانھوں نے کہا کہ ’اگر آپ 60-70 ہزار روپے ہی اوسط لگا لیں تو یہ ڈھائی تین سو کروڑ روپے تک آتے ہیں جو انڈینز وہاں خرچ کرتے ہیں۔‘\nاس کے علاوہ کاکس اینڈ کنگ اور ٹریوومنٹ جیسے پلیٹ فارم نے بھی ترکی اور آذربائیجان کے لیے بکنگ بند کرنے کا اعلان کیا ہے۔\nترکی انڈیا کو خام تیل، ماربل یا سنگ مرمر، اور سونے کے علاوہ پھل بھی برآمد کرتا ہے جبکہ انڈیا ترکی کو انجینیئرنگ کے سازوسامان، الیکٹرک سازوسامان، ریفائنڈ تیل وغیرہ برآمد کرتا ہے۔\nاکانومک ٹائمز کی رپورٹ کے مطابق ریاست راجستھان میں ادے پور کے ماربل کے تاجروں نے پاکستان اور انڈیا کے درمیان جاری کشیدگی کے درمیان ترکی کے ساتھ کاروبار ختم کر دیا ہے۔\nادے پور ماربل پروسیسرز کمیٹی کے صدر کپل سورانا نے کہا: ’ادے پور ماربل کا ایشیا کا سب سے بڑا برآمد کرنے والا ہے، کمیٹی کے تمام ممبران نے متفقہ طور پر ترکی کے ساتھ تجارت روکنے پر اتفاق کیا ہے کیونکہ وہ پاکستان کی حمایت کرتا ہے۔‘\nانھوں نے بتایا کہ انڈیا میں درآمد ہونے والے ماربل کا 70 فیصد ترکی سے آتا ہے اور ’صرف ادے پور ہی نہیں، اگر ماربل کی تمام ایسوسی ایشنز انڈین حکومت کو یہ پیغام دے کہ وہ ترکی کے ساتھ تجارت نہیں کریں گے، تو یہ دنیا کو ایک مضبوط پیغام دے گا۔‘\nانھوں نے کہا کہ ’اگر ہم ترکی کے ساتھ تجارت بند کردیں تو انڈین ماربل کی مانگ بڑھے گی۔‘\nرکن پارلیمان اور شوسینا کی ترجمان پرینکا چترویدی نے ایکس پر ترکی کے مبینہ اشتہار کے ساتھ لکھا: ’نہیں ترکی، انڈینز ایسے ملک میں سیاحت پر پیسہ خرچ کرنے نہیں آئیں گے جسے پاکستان کو مسلح کرنے کے لیے استعمال کیا جائے۔ اپنے سیاحوں کو کہیں اور تلاش کریں، ہمارا پیسہ خون بہا نہیں ہے۔‘\nدوسری جانب سویڈن میں پیس اینڈ کنفلکٹ ریسرچ کے پروفیسر اشوک سوائیں نے ایکس پر بائیکاٹ ترکی کے حوالے سے لکھا کہ سیاحوں کے لیے ’دنیا کے سب سے زیادہ دیکھے جانے والے چار شہروں میں سے دو ترکی میں ہیں۔ 2024 میں 526 لاکھ سیاحوں نے ترکی کا دورہ کیا، ان میں سے صرف 3 لاکھ سیاح انڈیا سے تھے۔ ترکی کے سفر پر پابندی لگانے سے پہلے، بنیادی اعدادوشمار کو چیک کرنا ضروری ہے۔‘\nبہت سے صارفین نے لکھا ہے کہ ’یہ کام چین کے ساتھ کر سکو تو سمجھیں‘ جبکہ بہت سے صارفین نے یہ لکھا ہے اس طرح کی بیان بازیوں میں نہ آئیں کیونکہ انڈیا کے ترکی کے ساتھ زیادہ تجارتی مفاد جڑے ہیں۔\nترکی کی وزارت سیاحت کی رپورٹ کے مطابق ان کے یہاں گذشتہ سال جرمنی سے 70 لاکھ سے زیادہ سیاح پہنچے جبکہ برطانیہ سے 35 لاکھ سے زیادہ، صرف یورپ سے وہاں دو کروڑ 28 لاکھ سیاح پہنچے تھے۔ جبکہ جنوبی ایشیا سے 21 لاکھ سے زیادہ سیاح پہنچے جن میں پاکستان سے 66 ہزار سے زیادہ سیاح شامل تھے۔",
        "published_date": "Wed, 14 May 2025 08:01:28 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c861w0nj5x4o#1",
        "title": "سعودی عرب میں ٹرمپ کا جامنی قالین، عربی گھوڑوں اور 142 ارب ڈالر کے دفاعی معاہدے سے استقبال",
        "link": "https://www.bbc.com/urdu/articles/c861w0nj5x4o",
        "image_url": "https://ichef.bbci.co.uk/news/1024/branded_urdu/e977/live/0ae4e470-305d-11f0-8947-7d6241f9fce9.jpg",
        "article": "امریکی صدر ڈونلڈ ٹرمپ نے اپنے دوسرے صدارتی دور کے پہلے بڑے غیر ملکی دورے پر سعودی عرب کو امریکہ کا سب سے مضبوط شراکت دار قرار دیا ہے۔ وہ اس دورے پر کئی خلیحی ممالک جائیں گے جہاں سرمایہ کاری لانے پر توجہ دی جائے گی۔\nریاض میں گفتگو کرتے ہوئے امریکی صدر نے شام پر عائد تمام پابندیاں ہٹانے کا وعدہ کیا۔ ان کا کہنا تھا کہ شام کے پاس اب ایک موقع ہے کہ آگے بڑھے اور 'عظمت چھو لے۔'\nدورے کے پہلے روز امریکہ اور سعودی عرب نے 142 ارب ڈالر کے دفاعی معاہدے کا اعلان کیا۔ جبکہ سرمایہ کاری کے کچھ دیگر اعلانات بھی کیے گئے۔ سعودی ولی عہد کا کہنا ہے کہ یہ معاہدے 1 ٹریلین ڈالر تک کے ہوں گے۔\nٹرمپ نے 2017 میں پہلے صدارتی دور کے آغاز پر بھی سب سے پہلے سعودی عرب کا غیر ملکی دورہ کیا تھا۔ وہ اب حالیہ دورے پر قطر اور متحدہ عرب امارات بھی جائیں گے۔\nمنگل کو ٹرمپ کا سعودی عرب میں پرتپاک استقبال کیا گیا۔ جیسی ہی ایئرفورس ون ریاض کے قریب پہنچا، سعودی پائلٹوں نے چھ امریکی ساختہ ایف 15 طیاروں کے ذریعے امریکی صدر کو پروٹوکول دیا۔ شاہی ٹرمینل میں روایتی کافی کی تقریب کے بعد ٹرمپ کی لیموزین گاڑی کو سفید عربی گھوڑوں کے ساتھ روانہ کیا گیا۔ گھڑسواروں کے ہاتھوں میں امریکی اور سعودی پرچم تھے۔ \nٹرمپ کو وہاں سنہری تلواروں کے ساتھ  سلامی پیش کی گئی۔ ان کے سامنے جامنی رنگ کا قالین بچھایا گیا۔ ٹرمپ کی ٹائی بھی اسی رنگ سے ملتی جلتی تھی۔\n2021 میں سعودی عرب نے سُرخ قالینوں کو جامنی رنگ سے تبدیل کر دیا تھا، یہ کہتے ہوئے کہ یہ رنگ اس کے صحرائی پھولوں اور سخاوت کی علامت ہیں۔\nولی عہد شہزادہ محمد بن سلمان نے ٹرمپ کا ایئرپورٹ پر استقبال کیا۔ صدر ٹرمپ کی لیموزین کے گرد ان کے اعزاز میں سفید عربی گھوڑے موجود رہے۔ \nانویسٹمنٹ فورم کے دوران ٹرمپ نے امریکہ اور سعودی عرب کے تعلق کو کچھ یوں بیان کیا: 'یہ اب پہلے سے کہیں گنا زیادہ مضبوط ہے۔'\nان کا کہنا تھا کہ 'جب سے ہماری شراکت شروع ہوئی، ہم نے دیکھا کہ امریکہ میں دولت آتی ہی چلی گئی۔'\nٹرمپ امریکی معیشت میں اضافے کے لیے غیر ملکی سرمایہ کاروں کو دعوت دے رہے ہیں۔ ان کے دوسرے صدارتی دور کے پہلے چار مہینوں کے دوران اسی پر سب سے زیادہ توجہ دی گئی ہے۔\nٹرمپ نے سعودی شہزادہ محمد بن سلمان کے بارے میں کہا کہ 'مجھے وہ بہت پسند ہیں۔ اسی لیے ہم انھیں بہت کچھ دیتے ہیں۔'\nیہ پرتپاک استقبال اور ڈرامائی تقریب سابق امریکی صدر جو بائیڈن کو ملنے والے ویلکم سے کافی مختلف تھی۔ بائیڈن نے صحافی جمال خاشقجی کے قتل کے بعد سعودی عرب کو ' اچھوت' ریاست قرار دیا تھا۔\nمگر بائیڈن نے اپنے اس بیان کے بعد سعودی عرب کا دورہ کیا تھا تاکہ پیٹرول کی قیمتوں میں کمی لائی جائے۔ اس دوران ان کے محمد بن سلمان کے ساتھ خوشگوار تعلق کے مناظر بھی سامنے آئے تھے۔\nٹرمپ نے مالی معاہدوں کے لیے خلیجی ممالک کا دورہ شروع کیا ہے۔ انھوں نے اپنی تقریر میں کہا کہ اس طرح کی معاشی و کامرس کی ترقی سے مشرق وسطیٰ تشدد اور تقسیم سے آزاد ہوجائے گا۔\nٹرمپ کے ساتھ ان کے ارب پتی اتحادی ایلون مسک، اوپن اے آئی کے سربراہ سیم آلٹمین، بلیک راک کے سربراہ لیری فِنگ اور اینویڈیا کے سربراہ جینسن ہوانگ بھی موجود تھے۔\nیہ شخصیات ایک ایسے وقت میں سعودی رہنماؤں سے مل رہی ہیں جب وہ تیل پر انحصار کو کم کرنے کے لیے کوشاں ہیں۔ انھوں نے مصنوعی ذہانت میں بھی سرمایہ کاری بڑھائی ہے۔\nہوانگ نے اعلان کیا کہ اینویڈیا اپنی 18 ہزار سے زیادہ جدید اے آئی چِپس سعودی کمپنی ہیومین کو فروخت کرے گا۔ جبکہ تقریب میں موجود بلیک ویل کے سربراہ نے بتایا کہ ان کی چِپس سعودی عرب کے ڈیٹا سینٹرز میں استعمال ہوں گی۔\nٹرمپ نے اپنی تقریر میں کہا کہ وہ چاہتے تھے سعودی عرب ابراہیم معاہدے میں شریک ہوتا جس کے تحت ان کے پہلے دور میں اسرائیل کے بعض خلیجی ممالک کے ساتھ پہلی بار سفارتی تعلقات قائم ہوئے تھے۔\nمگر ان کے دوست محمد بن سلمان نے واضح کیا کہ ایسا تب تک نہیں ہوگا جب تک غزہ میں مستقل جنگ بندی نہیں ہوتی اور فلسطینی ریاست کے قیام کا راستہ صاف نہیں ہوجاتا۔\nیہ دوستی کیا کچھ کر سکتی ہے، اس کی بھی ایک حد ہے۔ ٹرمپ نے اپنی تقریر میں اسرائیل اور حماس کے بیچ لڑائی کا مختصر تذکرہ کیا۔\nانھوں نے شرکا سے کہا کہ غزہ کے لوگ 'بہتر مستقبل' کے مستحق ہیں مگر حماس نے 'سیاسی مقاصد کے لیے اسے اغوا، تشدد اور ہدف بنا رکھا ہے'۔ وہ حماس کے اسرائیل پر سات اکتوبر 2023 کے حملے کا حوالہ دے رہے تھے۔\nٹرمپ نے اعلان کیا کہ وہ شام پر عائد پابندیاں ہٹا رہے ہیں تاکہ نئی حکومت کو فائدہ ہو۔ ان کا کہنا تھا کہ محمد بن سلمان نے ان سے اس اقدام کی درخواست کی تھی۔ امریکی صدر نے کہا کہ 'میں ولی عہد کے لیے کیا نہیں کر سکتا۔'\nشام پر ایک دہائی سے امریکی پابندیاں نافذ ہیں۔ ان کا مقصد سابق آمر صدر بشار الاسد پر دباؤ ڈالنا اور معاشی طور پر نقصان پہنچانا تھا۔ شامی باغیوں نے اسد حکومت کا تخت دسمبر میں الٹا دیا گیا تھا۔\nشام نے اس کے بعد ایک عبوری صدر کو منتخب کیا ہے اور یوں امریکہ کے ساتھ سفارتی کوششیں شروع کی گئی ہیں۔\nشام کے وزیر خارجہ نے ملک میں بحالی کے منصوبوں کے لیے اس ریلیف کو 'ایک نئی شروعات' قرار دیا۔\nبدھ کو یہ توقع ہے کہ ٹرمپ شام کے صدر احمد الشرع سے ملاقات کریں گے۔\nریاض سے ٹرمپ قطر اور متحدہ عرب امارات جائیں گے۔ متحدہ عرب امارات نے امریکہ میں اگلی ایک دہائی کے دوران 1.4 ٹریلین ڈالر کی سرمایہ کاری کا وعدہ کر رکھا ہے۔",
        "published_date": "Wed, 14 May 2025 00:51:06 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdj9320k314o#1",
        "title": "پاکستان کا انڈین براہموس میزائل ’ہدف سے بھٹکانے‘ کا دعویٰ: کیا تیز رفتار میزائلوں کو ’اندھا‘ کیا جا سکتا ہے؟",
        "link": "https://www.bbc.com/urdu/articles/cdj9320k314o",
        "image_url": "https://ichef.bbci.co.uk/news/1024/branded_urdu/37ca/live/3efa6b30-2faa-11f0-b3b2-098b4d30bf31.jpg",
        "article": "پاکستانی فضائیہ کا دعویٰ ہے کہ اس نے انڈیا کے بیشتر جدید ڈرونز اور براہموس میزائلوں کو ’سافٹ کِل‘ کے ذریعے ناکارہ بنایا اور انھیں اپنے ہدف یعنی پاکستانی افواج کی عسکری تنصیبات بشمول ایئربیسز تک پہنچنے سے روکا۔  \nدوسری طرف انڈین افواج کا دعویٰ ہے کہ اس نے بھی پاکستانی میزائلوں کو ’سافٹ‘ اور ’ہارڈ کِل‘ کے ذریعے ملک میں موجود ایئر بیسز کو نشانہ بنانے سے روکا۔ \nپاکستانی دعوے کے مطابق رفال سمیت پانچ انڈین طیاروں کے علاوہ 70 سے زیادہ ڈرونز مار گرائے گئے جبکہ انڈیا نے کم از کم ایک پاکستانی میراج طیارہ اور اس کے علاوہ کئی ڈرونز و میزائل مار گرانے کا دعویٰ کیا ہے۔ \nدونوں ملکوں کی افواج نے طیاروں، میزائلوں اور ڈرونز کو مار گرانے کے اپنے نظام میں روایتی ہتھیاروں کے ساتھ ساتھ جدید الیکٹرانک آلات کا بھی ذکر کیا ہے۔\nانڈیا اور پاکستان افواج کے ترجمانوں نے اپنی اپنی پریزنٹیشنز میں کئی نئی اصطلاحات استعمال کی ہیں جن میں ’سافٹ کِل‘، ’الیکٹرانک وار فیئر‘، ’سپیکٹرم وارفیئر آپریشز‘، ’سائبر اور سپیس ڈومینز‘ اور ’سٹینڈ آف ویپنز‘ شامل ہیں۔\nاس مضمون میں ہم نے یہ جاننے کی کوشش کی ہے کہ انڈیا کے براہموس میزائلوں کی صلاحیت کیا ہے اور پاکستان فضائیہ کے ایئر وائس مارشل اورنگزیب احمد نے جس ’جیمنگ‘ اور ’سپوفنگ‘ کا ذکر کیا، وہ کیا ہوتی ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ روز کی پریس کانفرنس میں دعویٰ کیا کہ پاکستان اور انڈیا کے درمیان حالیہ کشیدگی کہ پہلے مرحلے میں ’جب پاکستانی فضائیہ نے انڈین فضائیہ کے لڑاکا طیاروں کو غیر فعال کیا تو ان کی فضائی سرگرمیاں مغربی سرحد پر محدود ہو گئیں۔ اس کے بعد انڈیا نے حکمتِ عملی بدلتے ہوئے پہلے ڈرونز اور پھر براہموس میزائل پاکستانی حدود میں بھیجنے شروع کیے۔‘\nانھوں نے دعویٰ کیا کہ ’ہمارے ریڈار سسٹمز نے ان کی آمد کو سرحد میں داخل ہونے سے پہلے ہی شناخت کر لیا تھا۔ فضائی دفاعی نظام ریڈار کراس سیکشن (RCS) والے، آہستہ رفتار اور اونچائی پر اڑنے والے پلیٹ فارمز کو بھی شناخت کر سکتا ہے۔‘\nان کا کہنا تھا کہ ’جب بھی ان کے میزائل اور ڈرون شہری یا حساس علاقوں کے قریب آئے ہم نے انھیں براہِ راست مار گرا کر ختم کیا۔‘\nایئر وائس مارشل اورنگزیب احمد نے دعویٰ کیا کہ ’جب ہم نے یو اے ویز ڈرونز حملوں کو ناکام بنانا شروع کیا تو دشمن نے انتہائی غیر ذمہ داری کا مظاہرہ کرتے ہوئے زمین سے زمین پر مار کرنے والے ہتھیاروں کا استعمال شروع کیا۔‘\nانھوں نے انڈیا کے سورَت گڑھ اور پاکستان کے فضائی اڈے رفیقی کو دکھاتے ہوئے دعویٰ کیا کہ ’ہماری حدود میں 3000 کلومیٹر فی گھنٹہ کی رفتار سے سفر کرنے والے براہموس میزائل مسلسل داغے جا رہے تھے۔‘\nایئر وائس مارشل اورنگزیب احمد نے دعویٰ کیا کہ ’پاکستان ایئر فورس، آرمی اور نیوی کے اینٹی ڈرون اور میزائل سسٹمز نے دشمن کے یو اے ویز اور میزائلوں کو سپوفنگ، جیمنگ، سیٹلائٹ کمیونیکیشن کو جام کر تے ہوئے سائبر حملوں سے ناکارہ بنایا۔‘ \nاورنگزیب احمد نے دعویٰ کیا کہ ’ہمارے مقامی طور پر تیار کردہ سسٹمز نے انڈیا کے بھیجے گئے یو اے ویز اور میزائلوں کے جی پی ایس سسٹمز اور سیٹیلایٹ کمیونیکیشن (SatCom) میں خرابی پیدا کی جس کے نتیجے میں ’Soft kills induced GPS errors‘ (سوفٹ کل انڈیوسڈ جی پی ایس ایررز) ان کے یو اے ویز اور میزائل ہدف پر پہنچنے سے پہلے ہی راستہ بھٹک گئے یا انھیں ناکارہ بنا دیا گیا۔‘\nان کا کہنا تھا کہ ’پی اے ایف نے براہموس کے خلاف سافٹ اور ہارڈ کل صلاحیتوں سے جواب دیا۔ جی پی ایس میں خلل ڈال کر ہم نے ان کے ہدف پر مار کرنے کی صلاحیت کم کر دی۔ کچھ میزائلوں کو راستے میں ہی تباہ کر دیا گیا۔ ایک میزائل اپنے ہدف سے آگے نکل کر کسی غیر آباد علاقے میں گر گیا جس کی تصدیق ہمارے ریڈار ڈیٹا سے ہوتی ہے۔‘\n’یہ ریڈار تصویریں دکھاتی ہیں کہ پی اے ایف نے ان میزائلوں کو لانچنگ کے وقت، پرواز کے دوران، اور آخری مرحلے میں بھی ٹریک کیا۔‘\nایئر وائس مارشل اورنگزیب احمد کا کہنا تھا کہ ’پی ایف کے مؤثر سینسر سے شوٹر گرڈ اور سافٹ و ہارڈ کل کی صلاحیتوں نے دشمن کے بہت سے حملے ناکام بنائے۔‘\nانھوں نے اس بات کا اقرار کیا کہ اگرچہ دشمن کے داغے گئے زیادہ تر میزائل حملوں کو ناکام بنا دیا گیا تاہم چونکہ ’وہ سینکڑوں میزائل داغ رہے تھے، اسی لیے کچھ  اپنے اہداف تک پہنچنے میں کامیاب رہے۔‘\nیاد رہے انڈین فوج نے حالیہ تنازع میں پاکستان کے خلاف براہموس میزائل فائر کرنے کا اقرار نہیں کیا۔ اتوار کی شام پریس کانفرنس کے دوران جب انڈیا کے ایئرمارشل اے کے بھارتی سے اے این آئی سے وابستہ ایک صحافی نے سوال کیا کہ آپریشن سندور میں براہموس کتنے مؤثر رہے تو انھوں نے براہِ راست اس کا جواب دینے سے گریز کیا اور کہا کہ ’میں نے کبھی یہ نہیں بتایا کہ ہم نے کون سے مخصوص ہتھیار استعمال کیے یا ان کا کیا کیلبر تھا۔ یہ آپریشنل تفصیلات ہیں جن پر میں بات کرنا مناسب نہیں سمجھتا۔‘\n’اتنا کہنا کافی ہے کہ جو بھی طریقے اور ذرائع ہم نے منتخب کیے اُن کا دشمن کے اہداف پر مطلوبہ اثر ہوا۔‘\nتاہم یہاں یہ بھی بتاتے چلیں کہ اتوار کے روز اتر پردیش کے وزیر اعلیٰ یوگی آدتیہ ناتھ نے دعویٰ کیا کہ آپریشن سندور کے دوران پاکستان پر حملوں میں براہموس میزائل استعمال کیا گیا۔ وہ لکھنؤ میں براہموس ایرو سپیس انٹیگریشن اور ٹیسٹنگ مرکز کی افتتاحی تقریب سے خطاب کر رہے تھے۔ \nانھوں نے کہا ’آپ نے آپریشن سندور کے دوران براہموس میزائل کی طاقت کی جھلک ضرور دیکھی ہوگی۔ اگر نہیں دیکھی تو پاکستان والوں سے پوچھ لینا کہ براہموس میزائل کی طاقت کیا ہے۔‘\nبراہموس سپرسونک میزائل ہیں اور اسے زمین، سمندر اور فضا سے داغا جا سکتا ہے۔\nسنہ 2022 میں بی بی سی اُردو پر شائع ہونے والی ایک رپورٹ کے مطابق براہموس میزائل انڈین ’دفاعی تحقیق و ترقی کے ادارے‘ اور روس کی ’این پی او ۔ ماشینوسٹرائے اینیا‘ کی مشترکہ کاوش کا نتیجہ ہے جنھوں نے مل کر براہموس ایروسپیس کا ادارہ بنایا ہے۔ 12 جون 2001 کو اس میزائل کا تجربہ کیا گیا اور اس کے ہائپرسونک ورژن پر کام ہو رہا ہے۔\n’براہموس‘ دو الفاظ سے مل کر بنا ہے۔ یہ دو دریاﺅں کے نام ہیں۔ انڈین دریا ’براہما پترا‘ اور مغربی روس میں بہنے والا دریا ’موس کووف‘۔\n’براہموس ایروسپیس‘ کی ویب سائٹ کے مطابق براہموس ’ٹو سٹیج‘ میزائل ہے۔ اس میں سالڈ پروپیلنٹ بوسٹر یا ٹھوس ایندھن سے رفتار بڑھانے والا انجن نصب ہے جو پہلے مرحلے میں میزائل کو اس کے دھماکہ خیز حصے سے الگ کرنے سے قبل سپرسونک رفتار (یعنی آواز کی رفتار سے زائد تیز ) تک لے جاتا ہے اور پھر الگ ہو جاتا ہے۔\nدوسرے مرحلے میں مائع ریم جیٹ (ہوا کی شمولیت سے چلنے والا جہاز کا نظام) حرکت میں آ جاتا ہے اور میزائل کو کروز فیز میں تقریباً ماک تھری کی رفتار تک پہنچا دیتا ہے۔ سٹیلتھ ٹیکنالوجی اور جدید ایمبیڈڈ سافٹ ویئر سے لیس گائیڈنس سسٹم میزائل کو خصوصی صلاحیتیں فراہم کرتا ہے۔\nانڈین میڈیا کی رپورٹس میں دعویٰ کیا گیا ہے کہ یہ میزائل پرواز کے دوران سپرسونک رفتار کے ساتھ 290 کلومیٹر تک مار کرنے کی صلاحیت رکھتا ہے، جس سے پرواز کا وقت کم ہو جاتا ہے، ہدف کو خود کو بچانے کا وقت نہیں ملتا، اس کا حملہ تیز اور دنیا کے کسی بھی میزائل شکن دفاعی نظام سے روکنا مشکل ہو جاتا ہے۔\nبراہموس ایروسپیس کے مطابق اس میں دشمن کے ’ریڈار‘ (جہازوں اور اڑتی اشیا کا سراغ لگانے کا نظام) سے بچنے کی صلاحیت موجود ہے۔\nاسے ’فائر اینڈ فارگیٹ‘ یعنی ’چلاﺅ اور بھول جاﺅ‘ کے اصول پر استعمال کیا جاتا ہے اور اس کے ہدف تک پہنچنے کے راستے کی مستقل نگرانی نہیں کی جاتی۔\nبراہموس ایروسپیس کے دعوے کے مطابق اس میزائل کی چار اقسام ہیں جن میں زمین سے زمین پر مار کرنے والا، فضا سے زمین پر، سمندر کی سطح سے زمین پر اور آبدوز سے مار کرنے والے میزائل شامل ہیں۔\nسروس میں موجود اقسام:\nیاد رہے کروز میزائل کی تین اقسام ہوتی ہیں۔ ’سب سونک‘ کروز میزائل آواز کی رفتار یا اس سے کچھ کم رفتار سے فاصلہ طے کرتے ہیں۔ دوسری قسم ’سپر سونک‘ میزائل کی ہے جو آواز کی رفتار سے تین گنا تیزی سے فاصلہ طے کرنے کی صلاحیت رکھتے ہیں۔ جبکہ تیسری قسم ’ہائپر سپر سونک‘ میزائل جو آواز کی رفتار سے پانچ گنا تیزی سے فاصلہ طے کرنے کی صلاحیت رکھتے ہیں۔ \nیاد رہے سنہ 2022 میں ایک براہموس میزائل پاکستان میں بھی آن گرا تھا جس کے بارے میں انڈین وزارت دفاع کی جانب سے کہا گیا تھا کہ یہ میزائل حادثاتی طور پر انڈیا سے داغا گیا تھا۔\nانڈیا نے دعویٰ کیا کہ میزائل حادثاتی طور پر پاکستان میں گرا جبکہ آئی ایس پی آر کے مطابق یہ ایک زمین سے زمین تک مار کرنے والا سپرسونک میزائل تھا جو پاکستان کی حدود میں 124 کلومیٹر اندر آ کر تباہ ہوا۔ پاکستانی عسکری ذرائع کا کہنا تھا کہ ایئر ڈیفنس سسٹم نے میزائل کو سرسا سے فائر ہوتے ہی ٹریک کرنا شروع کر دیا تھا۔\nایئر وائس مارشل اورنگزیب احمد نے اپنی پریس کانفرنس میں براہموس میزائلوں کو ناکارہ بنانے کے حوالے سے بارہا ’سوفٹ کل انڈیوسڈ جی پی ایس ایررز‘ کا ذکر کیا۔\nاس کا مطلب ہے کہ کسی میزائل یا ڈرون جیسے ہتھیار کو تباہ کیے بغیر (یعنی اپنا میزائل چلائے بغیر) ’سوفٹ کل‘ تکنیک یعنی جیمنگ، سپوفنگ یا سائبر حملے کے ذریعے ان کے جی پی ایس نیویگیشن سسٹم میں خلل ڈال کر انھیں اپنے ہدف سے بھٹکا دیا جائے یا غلط جگہ پہنچا دیا۔ \nبی بی سی نے پاکستانی فضائیہ کی جانب سے کیے گئے دعوؤں کو سمجھنے اور ان کی وضاحت کے لیے ماہرین سے بات کی ہے۔\nڈاکٹر جیفری لیوس مشرق وسطیٰ میں میزائل ٹیکنالوجی اور علاقائی سیکیورٹی کے محقق ہیں۔ وہ مڈل بیری انسٹیٹیوٹ آف انٹرنیشنل سٹڈیز میں پروفیسر ہونے کے ساتھ ساتھ ’آرمز کنٹرول وونک‘ پوڈکاسٹ کے میزبان بھی ہیں۔\nبی بی سی نے ان سے سوال کیا کہ کیا براہموس میزائل، جو تقریباً 3,000 کلومیٹر فی گھنٹہ کی رفتار سے سفر کرتا ہے، پر سافٹ کِل حاصل کرنا ممکن ہے؟\nڈاکٹر جیفری لیوس کا کہنا تھا کہ ’رفتار کا اس میں کوئی خاص عمل دخل نہیں ہوتا، بلکہ اس معاملے میں یہ (تیزرفتاری) براہموس کے لیے ایک چیلنج بن جاتی ہے۔‘\n’سیٹلائٹ نیویگیشن کی عدم موجودگی میں کچھ میزائل اپنے راستے سے مکمل طور پر بھٹک سکتے ہیں۔ اگرچہ اِن میں انرشئیل inertial گائیڈنس بھی ہوتی ہے جو (سیٹلائیٹ نیویگیشن کی عدم موجودگی) کا کسی حد ازالہ کر سکتی ہے۔‘\nانھوں نے کہا کہ اس نوعیت کے میزائلوں کو ہدف سے بھٹکانے یا سوفٹ کِل کا سب سے بڑا موقع ’ٹرمینل فیز‘ میں ملتا ہے، یعنی وہ وقت جب  میزائل اپنے ہدف کے قریب پہنچ جاتا ہے۔ ’براہموس میں ٹرمینل گائیڈنس کے لیے ریڈار سیکر استعمال ہوتا ہے اور یقیناً اس سیکر کو جیم، سپوف یا کنفیوژ کرنے کی کوشش کی جا سکتی ہے۔‘\nسینٹر فار ایروسپیس اور سکیورٹی سٹڈیز کے ڈائریکٹر اور ایئر وائس مارشل (ریٹائرڈ) ناصر الحق وائیں کے مطابق براہموس تقریباً ہائپر سونک میزآئل ہے اور ہائپر سونک اور کروز میزائلوں میں سب سے بڑا فرق یہ ہے کہ براہموس جیسے ہائپر سونک میزائل دشمن کے ریڈار سے بچنے کے لیے کم بلندی پر پرواز کرتے ہیں اور جب ایک میزائل  اتنی تیز رفتار سے زمین کے قریب پرواز کر رہا ہو تو اسے ہارڈ کل سے انٹرسیپٹ کرنا مشکل ہوتا ہے۔ \nناصر الحق وائیں اس تکنیک کے لیے ’الیکٹرانک کاؤنٹر میئزر‘ کی اصطلاح استعمال کرتے ہیں جن میں جیمنگ، سپوفنگ اور الیکٹرک ڈینائل ایک ساتھ استعمال کیے جاتے ہیں۔ وہ کہتے ہیں کہ الیکٹرانک کاؤنٹر میئزر کا سائبر کے ساتھ مل کر استعمال بہترین نتائج دے سکتا ہے۔\nاس کی وضاحت کرتے ہوئے وہ بتاتے ہیں کہ چونکہ براہموس کا ٹائم آف فلائٹ زیادہ ہوتا ہے لہذا اس کے اندر دو اہم مراحل ہوتے ہیں: پہلا مڈ کورس اور دوسرا ٹرمینل فیز۔ جب جہاز ٹرمینل فیز میں چلا جائے تو اس کو روکنا مشکل ہو جاتا ہے لہذا مڈ کورس کے اندر جیمنگ تکنیک کا استعمال کرنا بہتر اور آسان ہوتا ہے۔\nتاہم اوپن سورس پر دستیاب معلومات کے مطابق شارٹ انگیجمنٹس میں یہ سب کرنا تکنیکی طور پر ناممکن تو نہیں مگر مشکل ضرور ہوتا ہے اور یہ میزائل کی پرواز کے دوران جی پی ایس جیمنگ تو ہو سکتی ہے مگر میزائل میں موجود گائیڈنس سسٹم اپنا کام بدستور جاری رکھ سکتا ہے جس کے باعث ہدف کو درستگی سے نشانہ بنانے کا عمل کسی حد تک متاثر ہو سکتا ہے۔\nایئر وائس مارشل ناصر الحق وائیں سابقہ پائلٹ اور تربیت یافتہ فلائنگ انسٹرکٹر ہیں۔ وہ کامبیٹ کمانڈرز سکول اور ایئر وار کالج سے  سٹریٹیجک اور وار سٹڈیز اور ڈیفنس مینجمنٹ میں فارغ التحصیل ہیں۔\nپاکستانی فضائیہ کے مقامی طور پر تیار کردہ نظام کے متعلق وہ بتاتے ہیں کہ ’حالیہ تنازع میں الیکٹرونک وار فئیر اور سائبر کا کمبینیشن سب سے زیادہ استعمال ہوا ہے۔‘\nان کا ماننا ہے کہ ’چونکہ زیادہ سسٹمز مقامی طور پر تیار کردہ تھے اس لیے ہمارے پاس ان کا زیادہ کنٹرول تھا۔‘\nناصر الحق وائیں بتاتے ہیں کہ گذشتہ آٹھ سے دس سال میں اور خصوصاً پچھلے چار پانچ سالوں میں پاکستانی فضائیہ نے ’سینٹرلائزڈ الیکٹرونک وار فئیر ڈاکٹرائن‘ پر کام کیا ہے اور اس حوالے سے ’ائیر ویپن کمپلیکس اور نیشنل ایروسپسس سائنس اینڈ ٹیکنالوجی (نیسٹیک) میں ریسرچ اور چیزیں بنانے کا کام ہو رہا ہے۔‘\nان کے مطابق ’سینٹرلائزڈ الیکٹرونک وار فئیر ڈاکٹرائن‘ میں جو چیزیں استعمال ہو رہی ہیں ان میں:\nناصر الحق وائیں کے مطابق جب ان الیکٹرونک وار فئیر پلیٹ فارمز کو اکھٹا اور سائبر وار فئیر کے ساتھ انضمام کیا جاتا ہے تو اسے ’سائبر الیکٹرونک اینٹیگریشن‘ کا نام دیتے ہیں۔\nسابق ایئر وائس مارشل کے مطابق اس سائبر الیکٹرونک اینٹیگریشن کی وجہ سے نیویگیشن سسٹم کے تحت چلنے والے میزائل یا پروجیکٹائل کے اندر خلل پیدا کیا جا سکتا ہے اور اس خلل کے باعث اس میزائل کے اپنے ریڈار سیکر کو ٹارگٹ کیا جاتا ہے تاکہ اس کے اندر ’فالس‘ قسم کی ریٹرنز آنا شروع ہو جائیں۔‘\nیہاں قارئین کو سمجھانے کے لیے یہ بتانا ضروری ہے کہ ریڈار اپنی لہریں پھینکتا اور واپس لیتا ہے جس کے ذریعے خود کو ماحول کی صورتحال سے آگاہ رکھتا ہے اور ہدف کا تعاقب کرتا ہے۔\nناصر الحق وائیں مزید بتاتے ہیں کہ ’جب آپ ریڈار کی لہریں واپس لینے والے سیکر کے اندر الیکٹروک سپوفنگ کر دیتے ہیں یا اسے غلط معلومات دے دیں یا اس کا لنک توڑ دیتے ہیں تو وہ ہدف کی طرف نہیں جا سکتا اور اس کے اندر ’سیلف ڈسٹرکٹ موڈ‘ ان ہو جاتا ہے یا وہ اپنے ہدف سے بھٹک کر کہیں اور گر جاتا ہے۔‘\nانھوں نے بتایا کہ زیادہ تر ٹیکٹیکل اور سٹریٹجک الیکٹرانک کاؤنٹر میئزر (ای  سی ایم) سسٹمز زمین پر استعمال کے لیے خاص طور پر گاڑیوں پر نصب کیے جاتے ہیں اور یہ مختلف فریکوئنسی بینڈز پر سگنلز بھیجنے اور وصول کرنے کے لیے مخصوص اینٹینا استعمال کرتے ہیں۔\nپاکستانی فضائیہ کے پاس الیکٹرونک وار فئیر کے سسٹمز کی رینج کے متعلق ایئر وائس مارشل ناصر الحق وائیں بتاتے ہیں کہ اس کی مؤثر رینج تقریباً 400 کلومیٹر تک ہے۔\nاس کے ساتھ وہ مزید یہ بھی کہتے ہیں کہ ’لیکن جب گراؤنڈ کی 400 کلومیٹر صلاحیت کو فضا میں لیجایا جائے تو بے شک اس کا سائز چھوٹا ہوتا ہے لیکن مقابلے میں کوئی بھی رکاوٹ یا مداخلت نہ ہونے کی بدولت اس کی رینج بہت بڑھ جاتی ہے یعنی رینج 800 کلومیٹر تک بھی جا سکتی ہے۔‘\nوہ کہتے ہیں کہ جب زمین اور فضا میں موجود نظام مل کر کام کرتے ہیں تو ان کی افادیت بڑھ جاتی ہے۔ ’الیکٹرونک وار فئیر کا مطلب وہ توانائی ہے جو آپ دور پھینکتے ہیں اور  زیادہ بڑا پلیٹ فارم ہو گا تو زیادہ توانائی ہو گی۔ لیکن الیکٹرونک وار فئیر کو سائبر کے ساتھ ملا کر استعمال کرنے کی صورت میں کم چیز بھی بہتر نتائج دے سکتی ہے۔‘\nخیال رہے اس سے قبل بالاکوٹ حملے کے بعد جب پاکستان نے ابھینندن ورتھمان  کے طیارے کو گرایا تب بھی ای ڈبلیو یعنی ’الیکٹرانک وار فیئر‘ کی قیاس آرائیاں سامنے آئیں تھیں۔\nآسان الفاظ میں ای ڈبلیو کا مطلب ہے آپ مخالف کے ہتھیار کو اندھا کر دیں، یعنی اس کی دیکھنے یا سننے کی صلاحیت ختم کر دیں۔\nاسلام آباد میں مقیم دفاعی امور کے ماہر سید محمد علی بھی ناصر الحق وائیں سے اتفاق کرتے ہوئے کہتے ہیں کہ دنیا بھر میں لڑاکا طیاروں کی ’کائینیٹک کلز‘ (ہتھیاروں کے ذریعے ہدف کو مارنے کی صلاحیت) کو زیادہ اہمیت دی جاتی ہے اور جو چیز مخفی رہتی ہے وہ ’پاکستان کی انڈیا پر الیکٹرونک وار فیئر میں سبقت ہے اور پاکستانی فضائیہ نے حالیہ کچھ سالوں میں فضائی جنگ کی ڈاکٹرائن تبدیل کی ہے۔‘\nبی بی سی بات کرتے ہوئے وہ کہتے ہیں کہ اسی نئی ڈاکٹرائن کے تحت دوسرے ملکوں پر انحصار کو کم کرتے ہوئے مقامی سطح پر ریسرچ اور سسٹمز بنانے پر زیادہ توجہ دی جا رہی ہے۔\nسید محمد علی کے مطابق ’پاکستانی فضا میں میزائل داخل ہونے کے بعد اسے ریڈار سمیت بہت سے دیگر سینسرز سے ٹریک و مانیٹر کیا جاتا ہے اور اس کے فلائٹ پاتھ اور کہاں جا کر ہٹ کرے گا، اس کے مطابق یہ فیصلہ کرتے ہیں کہ اسے جیم کیا جائے، سپوف کیا جائے ہے یا اسے ہارڈ کل یا جائے (سرفیس ٹو ائیر میزائل سے روکا جائے)۔‘\nوہ بتاتے ہیں کہ آپشن سارے ہوتے ہیں مگرمیزآئل کو سافٹ یا ہارڈ کل کا فیصلہ ائیر ڈیفینس سسٹم موقع پر کرتا ہے۔\nدیگر ممالک کی بات کی جائے تو امریکہ اس کا استعمال ایران ، عراق اور افغانستان میں کر چکا ہے۔\nسید محمد علی کے مطابق اس کی سب سے بہترین مثال وہ ہے جب امریکہ نے ایک جدید اور مہنگا ترین ڈرون (سٹیلتھ ڈرون RQ-170 Sentinel) ایران بھیجا۔ ایران نے اس وقت دعویٰ کیا تھا کہ اس ڈرون کو ناصرف نیچے اتار لیا گیا بلکہ ٹرانسفر آف ٹیکنالوجی بھی ہو گئی۔\nیوکرین روس جنگ، ایران اسرائیل کشیدگی اور آرمینیا آذربئیجان تنازعہ میں بھی اس تکنیک کا کافی استعمال ہوا ہے۔\nناصر الحق وائیں کے مطابق روس بھی سپوفنگ کرتا ہے جبکہ یوکرین نے روسی سسٹمز کی جیمنگ کے لیے مقامی ڈرون الگوردم بنائے ہیں۔\nانھوں نے بتایا کہ اسرائیلی ایف 35 پر بھی بہت بہترین قسم کے الیکٹرونک وار فئیر پلیٹ فارمز نصب ہیں اور ایران یا شام کے ساتھ تنازعہ میں ان کا استعمال ہوا ہے۔\n’جب اسرائیلی ایف 35 فوجی کارروائی کرنے جاتے تو شام میں ایس 300 یا 400 کی قسم کے سسٹمز انھیں الیکٹرونکلی سپوف یا جیم کر لیتے تھے۔‘",
        "published_date": "Tue, 13 May 2025 04:06:22 GMT",
        "source": "BBC Urdu"
    },
    {
        "guid": "https://urdu.arynews.tv/faiz-ahmad-faiz-a-short-autobiography/",
        "title": "فیض صاحب: دل چسپ یادیں",
        "link": "https://urdu.arynews.tv/faiz-ahmad-faiz-a-short-autobiography/",
        "image_url": "https://urdu.arynews.tv/wp-content/uploads/2025/05/story-image-38.gif",
        "article": "ماہنامہ شبستاں کا فیض نمبر 1985ء میں شایع ہوا تھا۔ شبستاں، اپنے دور کا ایک نیم ادبی تفریحی اردو ڈائجسٹ تھا جو ہندوستان اور پاکستان میں اردو قارئین میں بے حد مقبول تھا۔ شبستاں کا انقلابی شاعر فیض صاحب پر جو خاص نمبر شائع ہوا تھا اس میں ان کی مختصر خودنوشت بھی شامل تھی۔\nاس خودنوشت میں فیض صاحب نے دل چسپ یادیں بھی قلم بند کی ہیں۔ اس تحریر سے چند پارے ملاحظہ کیجیے۔ وہ لکھتے ہیں:\nصبح ہم اپنے ابا کے ساتھ فجر کی نماز پڑھنے مسجد جایا کرتے تھے۔ معمول یہ تھا کہ اذان کے ساتھ ہم اٹھ بیٹھے۔ ابا کے ساتھ مسجد گئے، نماز ادا کی اور گھنٹہ ڈیڑھ گھنٹہ مولوی ابراہیم میر سیالکوٹی سے جو اپنے وقت کے بڑے فاضل تھے، درس قرآن سنا۔ ابا کے ساتھ ڈیڑھ دو گھنٹے کی سیر کے لیے گئے، پھر اسکول۔ \nرات کو ابا بلا لیا کرتے تھے خط لکھنے کے لیے۔ اس زمانے میں انہیں خط لکھنے میں کچھ دقت ہوتی تھی۔ ہم ان کے سکریٹری کا کام انجام دیتے تھے۔ انہیں اخبار بھی پڑھ کر سناتے تھے۔ ان مصروفیات کی وجہ سے ہمیں بچپن میں بہت فائدہ ہوا۔ اردو انگریزی کے اخبارات پڑھنے اور خطوط لکھنے کی وجہ سے ہماری استعداد میں کافی اضافہ ہوا۔\nایک اور یاد تازہ ہوئی۔ ہمارے گھر سے ملی ہوئی ایک دکان تھی، جہاں کتابیں کرائے پر ملتی تھیں۔ ایک کتاب کا کرایہ دو پیسے ہوتا۔ وہاں ایک صاحب ہوا کرتے تھے جنہیں سب \"بھائی صاحب” کہتے تھے۔ بھائی صاحب کی دکان میں اُردو ادب کا بہت بڑا ذخیرہ جمع تھا۔ ہماری چھٹی ساتویں جماعت کی طالب علمی میں جن کتابوں کا رواج تھا وہ آج کل قریب قریب مفقود ہو چکی ہیں جیسے طلسم ہوشربا، فسانۂ آزاد، عبدالحلیم شرر کے نادل وغیرہ۔ یہ سب کتابیں پڑھ ڈالیں۔ اس کے بعد شاعروں کا کلام پڑھنا شروع کیا۔ داغ کا کلام پڑھا۔ میر کا کلام، غالب تو اس وقت بہت زیادہ ہماری سمجھ میں نہیں آیا۔ دوسروں کا کلام بھی آدھا سمجھ میں آتا تھا اور آدھا نہیں آتا تھا لیکن ان کا دل پر اثر کچھ عجب قسم کا ہوتا تھا۔ یوں شعر سے لگاؤ پیدا ہوا اور ادب میں دل چسپی ہونے لگی۔\nہمارے ابا کے منشی گھر کے ایک طرح کے منیجر بھی تھے۔ ہمارا ان سے کسی بات پر اختلاف ہو گیا تو انہوں نے کہا کہ اچھا آج ہم تمہاری شکایت کریں گے کہ تم ناول پڑھتے ہو۔ ہمیں اس سے بہت ہی ڈر لگا اور ہم نے ان کی بہت منت کی کہ شکایت نہ کریں مگر وہ نہ مانے اور ابا سے شکایت کر ہی دی۔ ابا نے ہمیں بلایا اور کہا میں نے سنا ہے تم ناول پڑھتے ہو۔ میں نے کہا جی ہاں۔ \nکہنے لگے ناول ہی پڑھنا ہے تو انگریزی ناول پڑھو، اردو کے ناول اچھے نہیں ہوتے، شہر کے قلعہ میں جو لائبریری ہے وہاں سے ناول لا کر پڑھا کرو۔\nہم نے انگریزی ناول پڑھنے شروع کیے۔ ڈکنس، ہارڈی اور نہ جانے کیا کیا پڑھ ڈالا۔ وہ بھی آدھا سمجھ میں آتا تھا اور آدھا پلے نہ پڑتا تھا۔ اس مطالعہ کی وجہ سے ہماری انگریزی بہتر ہو گئی۔ دسویں جماعت میں پہنچنے تک محسوس ہوا کہ بعض استاد پڑھانے میں کچھ غلطیاں کر جاتے ہیں، ہم ان کی انگریزی درست کرنے لگے۔ اس پر ہماری پٹائی تو نہ ہوتی البتہ وہ استاد کبھی خفا ہو جاتے اور کہتے اگر تمہیں ہم سے اچھی انگریزی آتی ہے تو پھر تم ہی پڑھایا کرو ہم سے کیوں پڑھتے ہو۔",
        "published_date": "Wed, 14 May 2025 15:09:39 +0000",
        "source": "ARY Urdu"
    },
    {
        "guid": "https://urdu.arynews.tv/fazila-qazi-on-sacrificing-career-for-family/",
        "title": "فضیلہ قاضی نے عروج پر کیریئر قربان کرنے کی وجہ بتا دی",
        "link": "https://urdu.arynews.tv/fazila-qazi-on-sacrificing-career-for-family/",
        "image_url": "https://urdu.arynews.tv/wp-content/uploads/2025/05/fazila-qazi.jpg",
        "article": "شوبز انڈسٹری کی سینئر اداکارہ فضیلہ قاضی نے کیریئر کی قربانی دینے کی وجہ بیان کردی۔\nاے آر وائی ڈیجیٹل کے پروگرام ’گڈ مارننگ پاکستان‘ میں اداکارہ فضیلہ قاضی اور غزل صدیقی نے شرکت کی اور کیریئر اور گھریلو زندگی سے متعلق اظہار خیال کیا۔\nاداکارہ غزل صدیقی نے بھی اپنی زندگی کا اہم فیصلہ شیئر کرتے ہوئے کہا کہ میرے شوہر آکسفورڈ یونیورسٹی سے پی ایچ ڈی تھے اور چاہتے تھے کہ ہمارا بیٹا بھی اعلیٰ تعلیم حاصل کرے، جب وہ 11 سال کا ہوا تو ہم نے پاکستان چھوڑ دیا، نوکریاں چھوڑ دیں اور کینیڈا ہجرت کر گئے۔\nانہوں نے مزید بتایا کہ میری کوشش تھی کہ بیٹا ہمارے کلچرل ویلیوز کے ساتھ پروان چڑھے اور یہ تربیت صرف ایک ماں ہی دے سکتی ہے اسی لیے میں نے ساتھ جانے کا فیصلہ کیا۔\n\nفضیلہ قاضی بتایا کہ میں نے ایک نئے ٹی وی چینل میں نوکری شروع کی تھی اور کئی دیگر اداکار بھی وہاں کام کر رہے تھے، اگر میں وہ نوکری نہ چھوڑتی تو شاید آج میں بہت زیادہ کامیاب ہوتی لیکن  قیصر چاہتے تھے کہ میں یہ چھوڑ دوں، وہ کہتے تھے کہ جب میں گھر آتا ہوں تو خود کو یتیم محسوس کرتا ہوں کیونکہ گھر میں عورت موجود نہیں ہوتی۔\nانہوں نے واضح کیا کہ یہ فیصلہ صرف شوہر کی خواہش پر نہیں بلکہ میری اپنی اندرونی خواہش بھی تھی۔\nان کا کہنا تھا کہ میں خود چاہتی تھی کہ اپنے بچوں کے ساتھ وقت گزاروں، ایک خوبصورت گھر بناؤں، ڈائجسٹ پڑھنے کا شوق بھی مجھے اس طرف لے آیا، اگر ایک خاتون خانہ مطمئن ہے، تو سمجھیں کہ وہ واقعی زندگی سے مطمئن ہے۔",
        "published_date": "Wed, 14 May 2025 15:06:23 +0000",
        "source": "ARY Urdu"
    },
    {
        "guid": "https://urdu.arynews.tv/what-agreements-were-signed-between-the-us-and-qatar/",
        "title": "قطر اور امریکا میں کیا معاہدے ہوئے؟",
        "link": "https://urdu.arynews.tv/what-agreements-were-signed-between-the-us-and-qatar/",
        "image_url": "https://urdu.arynews.tv/wp-content/uploads/2025/05/trump-and-qatar.jpg",
        "article": "قطر اور امریکا نے اپنے دفاعی اور تجارتی تعلقات کو بڑھانے کے لیے معاہدے کیے ہیں۔\nقطر کے امیر شیخ تمیم بن حمد الثانی کا کہنا ہے کہ دونوں ممالک نے اپنے تعلقات کو ایک اور بلند سطح پر لے گئے ہیں۔\nیہ معاہدے دوحا میں امریکی صدر ڈونلڈ ٹرمپ اور امیر کے درمیان ہونے والی بات چیت کے بعد سامنے آئے ہیں۔ 20 سال سے زائد عرصے میں کسی امریکی صدر کا قطر کا یہ پہلا دورہ ہے۔\nمعاہدے\nقطر ایئرویز سے بوئنگ طیاروں کی خریداری کا معاہدہ: ٹرمپ نے کہا کہ یہ معاہدہ 200 بلین ڈالر سے زیادہ مالیت کے 160 جیٹ طیاروں کے لیے ہے۔\nدفاعی معاہدوں کی ایک رینج، بشمول دفاعی تعاون کے ارادے کا خط اور MQ-9B بغیر پائلٹ کے فضائی ڈرونز کے لیے پیشکش اور قبولیت کا خط۔\nڈونلڈ ٹرمپ نے اپنے چار روزہ مشرق وسطیٰ کے دورے کے دوسرے مرحلے میں قطر کے ساتھ کئی سودوں کا اعلان کیا ہے، جس میں بوئنگ طیاروں کے لیے 200 بلین ڈالر کا آرڈر بھی شامل ہے۔\nڈونلڈ ٹرمپ نے کہا کہ امیر قطر سے پرانی دوستی ہے یہ بہترین شخص ہیں، امریکا کے پاس بہترین دفاعی ہتھیار ہیں اور معاہدہ خوش آئند ہے۔\nان کا کہنا تھا کہ مشرق وسطیٰ میں صورتحال کی بہتری کےلیے کوششیں کر رہے ہیں امیر قطر سے روس اور یوکرین کی صورتحال پر بھی گفتگو ہوئی ہے قطر نے مختلف امور میں ہمیشہ بہت مددکی ہے، بوئنگ جہازوں کی خریداری کا بڑا معاہدہ ہوا ہے۔\nامیر قطر نے کہا کہ امریکی صدر ٹرمپ کےساتھ مختلف امور پر اہم گفتگو ہوئی، خطےکی صورتحال پر امریکی صدر سے تفصیلی گفتگو ہوئی ہے امریکی صدر ڈونلڈٹرمپ کا تاریخی دورہ خوش آئند ہے جس پر ان کا مشکور ہوں۔",
        "published_date": "Wed, 14 May 2025 14:52:25 +0000",
        "source": "ARY Urdu"
    },
    {
        "guid": "https://urdu.arynews.tv/video-leaked-about-internal-differences-pti/",
        "title": "پی ٹی آئی میں اندرونی اختلافات پر مبنی ویڈیو لیک ہوگئی",
        "link": "https://urdu.arynews.tv/video-leaked-about-internal-differences-pti/",
        "image_url": "https://urdu.arynews.tv/wp-content/uploads/2025/05/pti-1.jpg",
        "article": "پاکستان تحریک انصاف میں اندرونی اختلافات پر مبنی ایک اور ویڈیو لیک ہوگئی۔\nاے آر وائی نیوز کے مطابق پی ٹی آئی وومن ونگ کی صدر کنول شوزب نے ویڈیو میں علیمہ خانم پر پارٹی خراب کرنے کی کوششوں کا الزام لگایا ہے۔\nویڈیو میں کنول شوزب نے کہا کہ علیمہ خانم نے سیاست کرنی ہے تو کھل کر پارٹی میں آئیں، انہوں نے کیوں کہا کہ بیرسٹر گوہر کون ہے، چیئرمین تو بانی ہیں۔\n\nکنول شوزب کا کہنا ہے کہ علیمہ خانم بھول رہی ہیں کہ بیرسٹر گوہر کو چیئرمین عمران خان نے نامزد کیا ہے، اگر عہدے کی اور تنظیم کی عزت نہیں تو کیا فائدہ ہے۔\nان کا کہنا ہے کہ اب جس دن بھی علیمہ آپا سے ملاقات ہوگی میں ان سے لڑوں گی، ٹکے ٹکے کے لوگ پارٹی چیئرمین کو بے عزت کرتے ہیں۔\nبعدازاں ویڈیو لیک ہونے پر ردعمل دیتے ہوئے کنول شوزب نے کہا کہ کلپ سیاق و سباق سے ہٹ کر ہے، کلپ وومن ونگ کی انٹرنل میٹنگ سے ریکارڈ کیا گیا ہے۔",
        "published_date": "Wed, 14 May 2025 14:42:21 +0000",
        "source": "ARY Urdu"
    },
    {
        "guid": "https://urdu.arynews.tv/steve-papone-creator-of-the-simpsons-dies/",
        "title": "مشہور زمانہ ’’دی سمپسنز‘‘ کارٹون کے خالق اسٹیو پیپون انتقال کر گئے",
        "link": "https://urdu.arynews.tv/steve-papone-creator-of-the-simpsons-dies/",
        "image_url": "https://urdu.arynews.tv/wp-content/uploads/2025/05/sampsons.jpg",
        "article": "دنیا بھر میں مقبول امریکی ٹی وی کی تاریخ کی مقبول ترین کارٹون سیریز دی سمپسنز کے خالق اسٹیو پیپون انتقال کر گئے ہیں۔\nغیر ملکی میڈیا کے مطابق گزشتہ 36 سال سے امریکی ٹیلی ویژن پر چھائی ہوئی دنیا کی مقبول ترین کارٹون سیریز ’’دی سمپسنز کے خالق اسٹیو پیپون انتقال کر گئے۔ انکی عمر 68 برس تھی۔\nاسٹیو پیپون کے انتقال کی خبر کی تصدیق ان کی اہلیہ میری اسٹیفنسن نے کی اور بتایا کہ وہ کافی عرصہ سے دل کے عارضے میں مبتلا تھے۔\nایمی ایوارڈ یافتہ کارٹون تخلیق کار مصنف نے دی سمپسنز کے ذریعہ 1989 میں اپنے فنی کیریئر کا آغاز کیا تھا۔ تاہم جلد ہی یہ سیریز مقبول عام ہوگئی اور امریکی ٹی وی تاریخ کی طویل اور مقبول ترین سیریز بن گئی۔\nدی سمسپنز کی خاص بات یہ رہی کہ اس میں ماضی میں پیش کیے گئے کئی واقعات مستقبل میں حقیقت کا روپ دھار گئے۔ ان میں ڈونلڈ ٹرمپ کا صدر امریکا منتخب ہونا، کاملا ہیرس کی ناکامی، عالمی وبا، حالیہ لاس اینجلس آگ سمیت کئی واقعات شامل ہیں۔\nپیپون کو دی سمپسنز نے عالمی شہرت دلائی۔ تاہم وہ روزین اور دی وائلڈ تھورن بیریز شوز کے بھی لکھاری رہے ہیں۔\nڈونلڈ ٹرمپ پر قاتلانہ حملے سے متعلق سمپسن کارٹون کی پیش گوئی",
        "published_date": "Wed, 14 May 2025 14:41:43 +0000",
        "source": "ARY Urdu"
    },
    {
        "guid": "https://urdu.arynews.tv/karachi-orangi-town-crme-story-14-may-2025/",
        "title": "کراچی: اورنگی ٹاؤن میں ڈاکوؤں کی فائرنگ سے تین بچوں کا باپ جاں بحق",
        "link": "https://urdu.arynews.tv/karachi-orangi-town-crme-story-14-may-2025/",
        "image_url": "https://urdu.arynews.tv/wp-content/uploads/2025/05/karachi.jpg",
        "article": "کراچی کے علاقے اورنگی ٹاؤن میں ڈاکوؤں کی فائرنگ سے تین بچوں کا باپ جاں بحق ہوگیا۔\nاے آر وائی نیوز کے مطابق کراچی کے علاقے اورنگی ٹاؤن سیکٹر فائیو ای میں ڈاکوؤں نے موبائل چھین کر بھاگتے ہوئے اندھا دھند فائرنگ کی جس کے نتیجے میں آکر 38 سالہ شہری کاشف حسین جاں بحق ہوگیا۔\nمقتول کے تین کم عمر بچے ہیں جن میں دو بیٹے اور ایک بیٹی شامل ہیں۔\nکاشف حسین کے قتل کا مقدمہ پیر آباد تھانے میں بھائی کی مدعیت میں درج کیا گیا ہے، پولیس کا کہنا ہے کہ جدید ٹیکنالوجی کا استعمال کرتے ہوئے ملزمان کو جلد گرفتار کرلیا جائے گا۔\nادھر گلشن اقبال، ناظم آباد، نارتھ ناظم آباد میں فائرنگ سے دو افراد جاں بحق جبکہ تین شدید زخمی ہوگئے۔\nپہلا واقعہ ناظم آباد گول مارکیٹ کے قریب پیش آیا، جہاں رئیل اسٹیٹ کے شعبے سے وابستہ راشد 9 سالہ بچی کو اسکول چھوڑنے آیا تو پہلے سے تاک میں موجود ملزم نے باپ بیٹی کے سرپر گولیاں ماریں اور فرار ہوگیا، فائرنگ سے راشد مجید جاں بحق اور بچی آمنہ شدید زخمی ہوگئی۔\nدوسرا واقعہ گلشن اقبال راشد منہاس روڈ جبکہ تیسرا نارتھ ناظم آباد میں پیش آیا، دونوں واقعات میں ملزمان موٹرسائیکل چھین کر لے گئے اور مزاحمت پر گولیاں برسادی۔ گلشن میں 30 سالہ کامران جاں بحق جبکہ نارتھ ناظم آباد میں سگے بھائی رفاقت اور سخاوت زخمی ہوگئے۔",
        "published_date": "Wed, 14 May 2025 14:27:25 +0000",
        "source": "ARY Urdu"
    },
    {
        "guid": "https://urdu.arynews.tv/rassie-van-der-dussen-rejoins-islamabad-united-for-remaining-psl-x-matches/",
        "title": "پی ایس ایل 10: مایہ ناز کرکٹر نے پاکستان آنے کا اعلان کردیا",
        "link": "https://urdu.arynews.tv/rassie-van-der-dussen-rejoins-islamabad-united-for-remaining-psl-x-matches/",
        "image_url": "https://urdu.arynews.tv/wp-content/uploads/2025/05/psl-10-16.jpg",
        "article": "پی ایس ایل 10 کے بقیہ میچز کے لیے جنوبی افریقا کے مایہ ناز کرکٹر نے پاکستان آنے کا اعلان کردیا۔\nپاکستان سپر لیگ کے بقیہ میچز 17 مئی سے شروع ہوں گے، جنوبی افریقا کے کھلاڑی وین ڈر ڈوسن نے میچز میں شرکت کا اعلان کردیا ہے۔\nوین ڈر ڈوسن اسلام آباد یونائیٹڈ کی نمائندگی کریں گے۔\nواضح رہے کہ غیرملکی کھلاڑیوں کی جانب سے بقیہ میچز میں دستیابی سے متعلق فرنچائزز کو آگاہ کیا جارہا ہے۔\nلاہور قلندرز کے سکندر رضا نے بھی سوشل میڈیا جاری کردہ پیغام میں لکھا کہ ’آرہا ہوں انشا اللہ۔‘\nیاد رہے کہ 17 مئی کو کراچی کنگز اور پشاور زلمی کی ٹیمیں پنڈی اسٹیڈیم میں مدمقابل آئیں گی۔\nاتوار کے روز راولپنڈی میں دو میچز کھیلے جائیں گے، پہلے میچ میں کوئٹہ گلیڈی ایٹرز اور ملتان سلطانز کی ٹیمیں آمنے سامنے ہوں گی جبکہ دوسرے میچ میں پشاور زلمی اور لاہور قلندرز کے درمیان میچ ہوگا۔\nپنڈی میں آخری میچ 19 مئی کو دفاعی چیمپئن اسلام آباد اور کراچی کنگز کے درمیان کھیلا جائے گا۔\nلاہور کا قذافی اسٹیڈیم بالترتیب 21، 22 اور 23 مئی کو کوالیفائر، ایلیمنیٹر 1 اور کوالیفائر 2 کی میزبانی کی جائے گی۔\nٹورنامنٹ کا فائنل بھی لاہور میں 25 مئی کو کھیلا جائے گا۔",
        "published_date": "Wed, 14 May 2025 14:01:57 +0000",
        "source": "ARY Urdu"
    },
    {
        "guid": "https://urdu.arynews.tv/viral-video-pahalgam-indian-comedians-satire-on-indian-anchors-and-media/",
        "title": "’’چیخ چیخ کر ایک اینکر کی تو گلے کی رگ ہی پھٹ گئی‘‘ بھارتی کامیڈین کی طنزیہ ویڈیو وائرل",
        "link": "https://urdu.arynews.tv/viral-video-pahalgam-indian-comedians-satire-on-indian-anchors-and-media/",
        "image_url": "https://urdu.arynews.tv/wp-content/uploads/2025/05/pak-4.jpg",
        "article": "بھارتی میڈیا کی بے پرکی خبروں پر خود ان کے ملک میں مذاق اڑایا جا رہا ہے معروف کامیڈین روی گپتا کی ویڈیو سوشل میڈیا پر وائرل ہو رہی ہے۔\nگزشتہ ماہ 22 اپریل کو پہلگام فالس فلیگ آپریشن کی آڑ میں بھارت نے 7 مئی کی رات کو پاکستان پر بزدلانہ حملہ کیا جس کا پاک فوج نے دن کی روشنی میں جواب دے کر بھارت کو خاک چاٹنے پر مجبور کر دیا۔\nتاہم بھارتی میڈیا حقائق کے برعکس رپورٹنگ کر کے ایک ارب سے زائد بھارتیوں کے جذبات سے کھیلتا اور انہیں بے وقوف بناتا رہا۔ بھارتی میڈیا کی منفی اور زمینی حقائق کے بالکل الٹ رپورٹنگ کا دنیا میں جو مذاق بن رہا ہے وہ الگ خود بھارت میں اب اس پر گہرا طنز کیا جا رہا ہے۔\nبھارت کے مشہور کامیڈین روی گپتا کی اسی حوالے سے سوشل میڈیا پر ایک ویڈیو تیزی سے وائرل ہو رہی ہے۔ اس ویڈیو میں وہ گودی میڈیا پر طنز کے نشتر چلاتے ہوئے اس کو شرم دلانے کیئ کوشش کر رہے ہیں۔\nروی گپتا کہتے ہیں کہ لوگ گالیاں دے رہے ہیں کہ یہ کیسی جرنلزم ہے۔ ان کی خبریں سن کر لگ رہا ہے کہ بھارت نے پوری دنیا پر حملہ کر دیا ہے۔\nبھارتی کامیڈین نے اینکرز کے چیخنے کے انداز پر طنز کرتے ہوئے کہا کہ چیخ چیخ کر ایک اینکر کی تو گلے کی رگ ہی پھٹ گئی۔ ان اینکروں کو مائیک دے کر بارڈر پر بھیج دینا چاہیے کہ اپنے مائیکوں پر بیٹھ کر سرحد پار حملہ کر دیں۔\n \nدریں اثنا بھارتی صحافی اجیت انجم نے بھی اعتراف کیا ہے کہ کہا بھارتی فوج پاکستان کے ہاتھوں مار کھاتی رہی، لیکن بھارتی میڈیا جھوٹی خبریں چلاتا رہا۔ بھارتی میڈیا کی پھیلائی گئی جھوٹی خبریں دنیا میں بھارت کی رسوائی کا سبب بن رہی ہیں۔",
        "published_date": "Wed, 14 May 2025 14:01:11 +0000",
        "source": "ARY Urdu"
    },
    {
        "guid": "https://urdu.arynews.tv/pahalgam-pm-shehbaz-sharif-visit-operation-bunyanoon-mursoos-front-lines/",
        "title": "وزیراعظم کا معرکہ حق کے دوران آپریشن بنیان مرصوص کی فرنٹ لائنز کا دورہ",
        "link": "https://urdu.arynews.tv/pahalgam-pm-shehbaz-sharif-visit-operation-bunyanoon-mursoos-front-lines/",
        "image_url": "https://urdu.arynews.tv/wp-content/uploads/2025/05/pm-5.jpg",
        "article": "وزیراعظم شہباز شریف نے بھارت کے خلاف معرکہ حق کے دوران آپریشن بنیان مرصوص کی فرنٹ لائنز اور پسرور چھاؤنی کا دورہ کیا۔\nآئی ایس پی آر کے مطابق وزیراعظم شہباز شریف نے بھارت کے خلاف 10 مئی کو تاریخی اور کامیاب معرکہ حق کے دوران آپریشن بنیان مرصوص کی فرنٹ لائنز اور پسرور چھاؤنی سیالکوٹ کا دورہ کیا۔ انہوں نے آپریشن میں شریک افسران اور جوانوں سے ملاقات کی۔\nاس موقع پر نائب وزیراعظم اسحاق ڈار اور وزیر دفاع خواجہ آصف، آرمی چیف جنرل عاصم منیر، ایئر چیف مارشل ظہیر احمد بابر سدھو اور دیگر وفاقی وزرا بھی وزیراعظم کے ہمراہ موجود تھے۔\nوزیراعظم نے ااگلے مورچوں پر تعینات جوانوں سے تبادلہ خیال کرتے ہوئے ان کے عزم کو سراہا اور کہا کہ پاکستان کو بہادر جوانوں پر فخر ہے اور آپ بہادر جوان قوم کے سر کے تاج ہیں۔\nآئی ایس پی آر ترجمان کے مطابق وزیراعظم نے مسلح افواج کی معرکہ حق میں کامیابی کو سراہا۔ اس موقع پر انہیں جنگ کی صورتحال، لڑائی کی نوعیت اور آپریشنل تیاریوں پر بریفنگ بھی دی گئی۔\nاس موقع پر جوانوں سے خطاب کرتے ہوئے وزیراعظم شہباز شریف نے کہا کہ مسلح افواج نے بے مثال جرات اور عزم کا مظاہرہ کیا اور تاریخ گواہ رہے گی کہ چند گھنٹے میں ہی بھارتی جارحیت کو خاک میں ملا دیا گیا۔\nوزیراعظم کا کہنا تھا کہ پاکستان افواج نے دشمن کی جارحیت کا فوری اور فیصلہ کن جواب دیا جب کہ قوم کے غیر متزلزل عزم نے سپاہ کے حوصلے کو مزید بلند کیا۔\nان کا کہنا تھا کہ شہدا ہماری تاریخ کا درخشاں باب ہیں اور قوم ان کی مقروض رہےگی۔ بچوں، خواتین اور بزرگوں پر حملہ افسوسناک، بھارتی دعوےجھوٹ پر مبنی ہیں۔\nشہباز شریف کا کہنا تھا کہ پہلگام واقعہ پر بھارت نے جان بوجھ کر غیر جانبدار تحقیقات سے راہِ فرار اختیار کی۔ لیکن جھوٹے بہانے، تکبر اور جارحیت پر بھارت کو بھرپور جواب ملا۔",
        "published_date": "Wed, 14 May 2025 13:44:43 +0000",
        "source": "ARY Urdu"
    },
    {
        "guid": "https://urdu.arynews.tv/quetta-crime-story-dated-14-may-2025/",
        "title": "فلموں سے متاثر ہوکر 7 سالہ بچے کا لرزہ خیز قتل",
        "link": "https://urdu.arynews.tv/quetta-crime-story-dated-14-may-2025/",
        "image_url": "https://urdu.arynews.tv/wp-content/uploads/2025/05/quetta.jpg",
        "article": "کوئٹہ کے علاقے ہزارہ ٹاؤن میں فلموں سے متاثر ہوکر ملزم نے 7 سالہ بچے کو قتل کردیا۔\nاے آر وائی نیوز کے مطابق کوئٹہ کے علاقے ہزارہ ٹاؤن میں جرائم پر مشتمل فلمیں دیکھنے کے بعد 17 سالہ ملزم نے 7 سال کے بچے ارمان علی کو بے دردی سے قتل کردیا۔\nپولیس کے مطابق بچے کی جلی ہوئی لاش خالی پلاٹ سے برآمد ہوئی۔\nوالد نے بتایا کہ بیٹا گھر سے باہر نکلا اور کافی دیر تک نہیں آیا، جب وقت زیادہ ہوگیا تو محلے داروں اور قریبی لوگوں سے پوچھا لیکن کہیں نہیں ملا تو مزید پریشان ہوگئے۔\nانہوں نے کہا کہ ایک بچے نے بتایا کہ پلاٹ میں ایک بچے کی لاش موجود ہے جب جاکر دیکھا تو ہمارا بیٹا ارمان علی ہی تھا۔\n\nملزم مشتاق حسین عرف مہدی نے دوران تفتیش انکشاف کیا کہ مقتول بچے سے اس کی کسی قسم کی دشمنی نہیں تھی اور نہ یہ اسے جانتا تھا۔\nملزم نے بتایا کہ بچے کو پتنگ اڑاتا دیکھا تو جوس پلانے کا کہہ کر خالی پلاٹ میں لے گیا اور چار دیواری میں قتل کردیا۔\nایچ ایس او کے مطابق ملزم نے بتایا کہ جرم چھپانے کے لیے لاش کو پیٹرول ڈال کر جلایا۔ مقتول بچے کے اہلخانہ کا کہنا ہے کہ ملزم کے گھر والوں کی جانب سے صلح اور ملزم کو معاف کرنے پر زور دیا جارہا ہے۔",
        "published_date": "Wed, 14 May 2025 13:41:03 +0000",
        "source": "ARY Urdu"
    },
    {
        "guid": "9629924c9c1fd0a7aff52627dea22a75",
        "title": "نجی حج اسکیم بحران کے حل کیلئے حافظ نعیم الرحمان کا وزیراعظم کو خط",
        "link": "https://www.express.pk/story/2761471/hafiz-naeem-letter-to-prime-minister-for-the-solution-of-hajj-scheme-problem-2761471/",
        "image_url": "https://img.express.pk/logo/expresslogo.webp",
        "article": "جماعت اسلامی پاکستان کے امیر حافظ نعیم الرحمان نے نجی حج اسکیم کے بحران کے حل کے لیے وزیراعظم شہباز شریف کو خط لکھ کر مطالبہ کیا ہے کہ سعودی ولی عہد سے براہ راست رابطہ کرکے مسئلے کو حل کیا جائے۔\nامیر جماعت اسلامی حافظ نعیم الرحمان نے وزیراعظم شہباز شریف کو خط میں کہا کہ وزیراعظم نجی حج اسکیم بحران کے حل کے لیے سعودی ولی عہد سے براہ راست رابطہ کریں۔\nانہوں نے کہا کہ اعلیٰ سطح کی کمیٹی سعودی عرب بھیجی جائے، 67 ہزار پاکستانیوں کے حج کی سعادت سے محروم ہونے کے خدشات پیدا ہو گئے ہیں۔\nان کا کہنا تھا کہ نائیجیریا کا حجاج کا مسئلہ حل ہوا، اعلیٰ سطح پر رابطے سے پاکستان کے لیے بھی گنجائش نکل سکتی ہے۔\nامیر جماعت اسلامی نے کہا کہ وزیراعظم ذاتی دلچسپی لے کر حجاج کی روانگی یقینی بنائیں، حکومت حجاج کی سعودی عرب بھیجی گئی رقوم کا بھی تحفظ کرے۔\nحافظ نعیم الرحمان نے کہا کہ انتظامی غفلت میں ملوث افراد کے خلاف تادیبی کارروائی کی جائے۔",
        "published_date": "Wed, 14 May 25 14:51:06 +0000",
        "source": "Express Urdu"
    },
    {
        "guid": "0bf8812912b271775f0aa9f8afe335bd",
        "title": "سکھر اور خیرپور میں کچے کے ڈاکوؤں کے خلاف گرینڈ آپریشن، 12 مغوی بازیاب",
        "link": "https://www.express.pk/story/2761470/grand-operation-against-robbers-in-sukkur-and-khairpur-12-kidnapped-rescued-2761470/",
        "image_url": "https://img.express.pk/logo/expresslogo.webp",
        "article": "سکھر اور خیرپور کی پولیس نے دریائی (کچے) کے علاقے میں جرائم پیشہ گروہوں کے خلاف بڑا آپریشن کرتے ہوئے اغواکاروں سے 12 مغوی افراد کو بازیاب کرالیا۔\nایکسپریس نیوز کے مطابق یہ آپریشن 12 مئی کو سکھر کے کچے کے علاقے باگڑجی میں شروع ہوا اور 13 مئی تک جاری رہا۔ کارروائی کے دوران پولیس کو شدید مزاحمت کا سامنا کرنا پڑا، ڈاکوؤں نے بھاری ہتھیاروں سے فائرنگ کی، جن میں 12.7 ایم ایم مشین گنیں، جی تھری رائفلیں، سب مشین گنیں (ایس ایم جیز)، دستی بم اور راکٹ لانچر شامل تھے۔\nاس کے باوجود پولیس اہل کاروں نے پیشہ ورانہ مہارت کا مظاہرہ کرتے ہوئے مجرموں کے متعدد ٹھکانے تباہ کیے اور کئی اہم ملزمان کو گرفتار کرلیا۔ آپریشن کے علاقے کا مشکل جغرافیہ بھی ایک بڑا چیلنج تھا۔ ڈاکوؤں نے بکتر بند گاڑیوں (اے پی سیز) کی نقل و حرکت روکنے کے لیے گڑھے کھود رکھے تھے جبکہ گھنا جنگل پولیس کی پیش قدمی میں رکاوٹ بنا ہوا تھا تاہم قانون نافذ کرنے والے ادارے بھرپور قوت کے ساتھ کارروائی جاری رکھے ہوئے ہیں۔\nآپریشن کی وسعت کا اندازہ اس بات سے لگایا جا سکتا ہے کہ اس میں بھاری نفری اور جدید سامان استعمال کیا گیا۔ پانچ بکتر بند گاڑیاں (اے پی سیز) شامل کی گئیں جن میں دو آئی جی پول سے، دو گھوٹکی  اور ایک سکھر سے فراہم کی گئی۔ فضائی نگرانی کے لیے ڈرونز بھی استعمال کیے گئے تاکہ زمینی کارروائی کی لمحہ بہ لمحہ نگرانی کی جا سکے۔ یہ آپریشن ایس ایس پی سکھر اظہر خان اور ایس ایس پی خیرپور حسن سردار کی قیادت میں کیا گیا، 100 سے زائد پولیس اہلکار شامل تھے جن میں چھ ایس ایچ اوز اور دو ڈی ایس پیز بھی شامل تھے۔\nکارروائی کے دوران بدنام زمانہ ڈاکو رجب جتوئی کے ٹھکانے تباہ کر دیے گئے اگرچہ رجب جتوئی فرار ہو گیا لیکن اس کا مرکزی اڈہ مکمل طور پر نذرِ آتش ہو گیا۔ کارروائی میں چھ ڈاکو زخمی ہوئے جن میں کشمیر جتوئی کا کزن سلامو جتوئی، تیغانی گینگ کا ایک رکن (شناخت زیرِ تصدیق) اور رحیمو پھلپوٹو گینگ و جتوئی گینگ کے چار دیگر نامعلوم افراد شامل ہیں۔ آپریشن کے دوران 12 مغویوں کو بازیاب کرایا گیا جن میں نو کا تعلق خیرپور اور تین کا سکھر سے تھا۔ \nوزیراعلیٰ سندھ مراد علی شاہ نے کہا کہ شہریوں کے جان و مال کا تحفظ صوبائی حکومت کی اولین ترجیح ہے، یہ مربوط آپریشنز کچے کے ان علاقوں میں ریاستی رٹ کی بحالی کی جانب ایک اہم قدم ہیں جو طویل عرصے سے ڈاکوؤں کے محفوظ ٹھکانے سمجھے جاتے تھے۔\nپولیس ذرائع کے مطابق علاقے سے جرائم پیشہ نیٹ ورکس کے مکمل خاتمے کے لیے آپریشن کے مزید مراحل کی منصوبہ بندی کی جا رہی ہے۔",
        "published_date": "Wed, 14 May 25 14:40:07 +0000",
        "source": "Express Urdu"
    },
    {
        "guid": "232efa8fcf738905b35e60fb95fc539c",
        "title": "بُنیان مرصوص میں بھارت سے 1971 کا بدلہ لیا ہے، وزیر اعظم",
        "link": "https://www.express.pk/story/2761469/pm-shahbaz-speec-sialkot-pasror-2761469/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے کہا ہے کہ دشمن ہم سے تعداد میں کئی زیادہ بڑا ہے وہ اربوں ڈالر کا جنگی سازوسامان خرید کر ناز کرتا تھا، جس کو ہماری افواج نے اللہ کے کرم سے خاک میں ملادیا۔\nسیالکوٹ پسرور چھاؤنی کے دورے کے موقع پر افسران اور جوانوں سے خطاب کرتے ہوئے وزیراعظم نے کہا کہ مودی کو اپنے اسلحے اور جنگی سازو سامان پر بہت غرور اور گھمنڈ تھا، جسے اللہ کے فضل سے آپ نے خاک میں ملادیا۔\nانہوں نے جوانوں کو شاباش دیتے ہوئے کہا کہ آپ نے دشمن کے دانت توڑ دیے، کورکمانڈر نے بتایا کہ کس طرح چوکی کا دفاع کیا اور دشمن کو آگے بڑھنے کا موقع نہیں دیا۔ قوم کے عظیم بیٹوں، زمین پر جس طرح آپ نے دشمن کے ٹھکانوں کو برباد کیا، فضا میں جیسے شاہینوں نے دشمن کے جہازوں کو برباد کیا یہ معمولی کارنامہ نہیں ہے۔\nوزیراعظم نے کہا کہ آج اغیار اور دوست سب کہنے پر مجبور ہیں کہ ہندوستان پاکستان پیچھے رہ گیا ہے مگر اس جنگ میں آپ نے ثابت کیا کہ روایتی جنگ میں بھی آپ توانا ہے اور اس کا بہترین مقابلہ کرسکتے ہیں جبکہ تکنیکی لحاظ سے آپ نے جسطرح یہ جنگ لڑی ماہرین اس پر آئندہ کئی سالوں تک آرٹیکل اور کتابیں لکھیں گے۔\nانہوں نے کہا کہ چیئرمین جوائنٹ چیف آف اسٹاف جنرل ساحر شمشاد، سپہ سالا عاصم منیر، ایئرمارشل ظہیر بابر اور نیول چیف نوید اشرف کو اور تینوں مسلح افواج کے اہلکاروں کو سلام اور چوبیس کروڑ عوام کی طرف سے مبارک باد دینے آیا ہوں۔\nوزیراعظم نے کہا کہ جس طرح سپہ سالار جنرل سید عاصم منیر نے انتہائی دلیری اور دانسمندی سے اس پوری جنگ کی حکمت عملی بنائی، میں ذاتی طور پر اسکا گواہ ہوں۔ جنرل عاصم منیر قوم کے بیٹے ہیں، مجھے ان پر فخر ہے۔\nانہوں نے کہا کہ ایئرچیف مارشل ظہیر بابر مجھے مختلف مواقعوں پر فضائیہ کے کارناموں کا بتاتے تھے مگر عملی مظاہرہ 9 اور 10 کو کر کے دکھایا اور سب کو حیران کردیا۔ سپہ سالار، ایئرچیف مارشل، نیول چیف قوم کی آنکھ کا تارہ بن چکے ہیں۔\nوزیراعظم نے کہا کہ مجھے اس قیادت پر فخر ہے جس میں، میں نے کوئی جھول نہیں دیکھا، دشمن جب آگے بڑھنے کی کوشش کرتا تو یہ (جنرل عاصم منیر) مجھ سے جواب دینے کیلیے اجازت مانگتے ہیں۔ میں ریٹائرمنٹ کے بعد اپنی کتاب میں یہ سارے کاررنامے لکھوں گا۔\nانہوں نے کہا کہ 9 اور 10 مئی کو جو ہوا اُس سے دنیا میں موجود ہمارے مخالف کے ہوش ٹھکانے آگئے جبکہ دوستوں کے حوصلے آسمان سے باتیں کررہے ہیں، جو کامیابی ملی اُسے کتابوں اور خوابوں میں سوچا جاتا تھا۔\nوزیراعظم نے کہا کہ بنیان مرصوص میں بھارت سے 1971 کا بدلہ لیا ہے۔\n’اگر بھارت نے پانی بند کیا تو ہمارے جوان اس حق کو ہر صورت حاصل کریں گے‘\nوزیراعظم نے کہا کہ اگر سندھ طاس معاہدہ معطل کیا یا پانی بند کرنے کا سوچا تو پھر خون اور پانی اکھٹا نہیں بہے گا، پانی کا حق قوم کے سجیلے جوان اپنی بہادری اور جذبے سے حاصل کریں گے اور موجودہ صورت حال میں اُسی طرح قائم رکھیں گے۔\nبھارت دہشت گردی کے ثبوت اور مودی سے سوالات\nانہوں نے کہا کہ مودی بتائے 1971 میں مکتی باہنی کو کس نے تربیت دی، سمجھوتہ ٹرین پر حملہ کس نے کیا؟ بلوچستان میں حالیہ ہفتوں میں جعفر ایکسپریس کا افسوسناک واقعہ جنہوں نے کیا اُن کے تانے بانے بھارت سے ملتے ہیں، کلبھوشن کون ہے؟ وہ کس کی جاسوسی کررہا تھا۔\nانہوں نے کہا کہ مودی ہمیں بھاشن نہ دو، ہم دہشت گردی کخلاف نبردآزما ہیں اور 90 ہزار جانیں، 150 ارب کا معاشی نقصان برداشت کرچکے ہیں، یہ ہماری بقا کی جنگ ہے۔\n’پاکستان امن کا داعی ہے اور خطے کی ترقی چاہتا ہے‘\nوزیراعظم نے کہا کہ ہم سب ملکر دہشت گردی کا ہمیشہ ہمیشہ کا خاتمہ کریں گے، آپ کو انتہائی اعتماد کے ساتھ کہتا ہوں کہ پاکستان امن چاہتا ہے اور امن کا داعی ہے، ہم خطے میں ترقی اور خوشحالی چاہتے ہیں، اس کو کمزور نہ سمجھنا اور غلط فہمی کا شکار نہ ہونا۔\n’بھارت کی تھانیداری کا بھرم ٹوٹ گیا‘\nوزیراعظم نے واضح کیا کہ سندھ طاس معاہدے اور پانی کے معاملے کا کبھی سوچنا بھی نہیں، مقبوضہ کشمیر کا مسئلہ حل کر کے تجارت کریں گے، اگر آپ علاقے تھانیدار بنے تھے تو اب وہ سارا بھرم ٹوٹ گیا ہے، ہم ترقی اور خوشحالی کے داعی ہیں اور معنی خیز مذاکرات چاہتے ہیں۔\n’اگر دوبارہ جارحیت کی کوشش کی تو پہلے سے بھرپور جواب ملے گا‘\nشہباز شریف نے بھارتی وزیر اعظم مودی کو مخاطب کرتے ہوئے کہا کہ ہم امن اور مذاکرات کے داعی ہیں تاہم اگر دوبارہ پاکستان پر جارحیت کی کوشش کی تو کچھ نہیں بچے گا، ہم پہلے سے زیادہ بھرپور جواب دیں گے۔\n’مذاکرات اور جنگ دونوں کیلیے تیار ہیں‘\nانہوں نے مودی کو پیش کش کی کہ آئیں کشمیر کے مسئلے پر مذاکرات کریں اور خطے کو امن کا گہوارہ بنائیں، ہم جنگ اور مذاکرات دونوں کیلےی تیار ہیں۔ \nوزیراعظم کے ہمراہ نائب وزیر اعظم و وزیر خارجہ اسحاق ڈار، وزیر دفاع خواجہ آصف، آرمی چیف، ایئر چیف مارشل بھی موجود تھے۔",
        "published_date": "Wed, 14 May 25 14:39:10 +0000",
        "source": "Express Urdu"
    },
    {
        "guid": "28f5ed9643225e5e8bd88e7e245ae28c",
        "title": "سی ایس ایس خصوصی امتحان 2023 کے نتائج کا اعلان",
        "link": "https://www.express.pk/story/2761468/css-special-exams-2023-reuslt-announced-2761468/",
        "image_url": "https://img.express.pk/logo/expresslogo.webp",
        "article": "فیڈرل پبلک سروس کمیشن (ایف پی ایس سی) نے سی ایس ایس خصوصی امتحان 2023 کے نتائج کا اعلان کردیا۔\nایف پی ایس سی کی جانب سے جاری نتائج کے مطابق امیدواروں نے سی ایس ایس خصوصی امتحان 2023 کے تحریری امتحان میں حصہ لیا اور 519 امیدوار کامیاب قرار پائے۔\nنتائج کے مطابق حتمی طور پر 141 امیدوار سی ایس ایس خصوصی امتحان 2023 میں کامیاب قرار، بلوچستان کے 5 امیدوار کامیاب قرار پانے والے سرفہرست 10 امیدواروں میں شامل ہیں۔\nایف پی ایس سی نے بتایا کہ سندھ کے 4 اور خیبرپختونخوا کا ایک امیدوار کامیاب قرار پانے والے سرفہرست 10 امیدواروں میں شامل ہیں، کامیاب امیدواروں میں 65 مرد اور 76 خواتین امیدوار شامل ہیں۔\nسی ایس ایس خصوصی امتحان 2023 میں کامیابی کا تناسب 3.20 فیصد رہا، میر مصور علی، زوہا ٹوانہ، کنزہ احمد مغل، محمد ذیشان، ارسلان خان، ثانیہ، انضمام قاسم، مراد خالد، محمد اویس خان، ظہیر احمد کامیاب ہونے والے سرفہرست امیدوار ہیں۔\nاسی طرح کائنات شہزادی، عاقب شوکت، اسما نثار، زرلشتہ فاطمہ، شاہ محمد، ماریہ زیب اعوان، قمر عباس، حفصہ وقار، کاشف علی اور زوہیب احمد کامیاب قرار پائے ہیں۔",
        "published_date": "Wed, 14 May 25 14:34:32 +0000",
        "source": "Express Urdu"
    },
    {
        "guid": "ae3f4523d10bc4f504be2d5cf1a68950",
        "title": "قطر اور امریکا کے درمیان بوئنگ طیاروں کا سب سے بڑا تاریخی معاہدہ",
        "link": "https://www.express.pk/story/2761467/us-qatar-boing-plans-deal-donald-trump-tamim-bin-hamad-2761467/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے سعودی عرب کے بعد قطر پہنچے جہاں امیرِ قطر تمیم بن حمد نے ان کا پُرتپاک استقبال کیا۔\nعرب میڈیا کے مطابق امیرِ قطر کے ساتھ ملاقات میں امریکی صدر نے مشرق وسطیٰ میں پائیدار امن اور اسرائیل کے ساتھ سفارتی تعلقات کی بحالی سمیت باہمی دلچسپی کے امور پر تبادلہ خیال کیا۔\nدونوں رہنماؤں نے ایک دوسرے کے ساتھ تجارتی تعاون میں مزید اضافے پر اتفاق کرتے ہوئے اقتصادی معاہدوں پر دستخط بھی کیے۔\nان معاہدوں میں امریکی طیارہ ساز کمپنی بوئنگ سے طیاروں کی خریداری کا ایک ایسا معاہدہ بھی شامل ہے جو کمپنی کی تاریخ کا سب سے بڑا ’’آرڈر‘‘ ہے۔\nامریکی وزیر دفاع پیٹ ہیگستھ نے دفاعی شعبے میں دونوں ممالک کے درمیان Letter of Intent پر بھی دستخط کیے۔\nصدر ٹرمپ نے اس معاہدے کو خطے میں امریکا اور قطر کے بڑھتے ہوئے اسٹریٹیجک تعاون کی ایک بڑی مثال قرار دیا۔\nامیرِ قطر سے ملاقات کے بعد میڈیا سے گفتگو میں ڈونلڈ ٹرمپ نے بتایا کہ ہم نے دنیا، یوکرین کی جنگ، اور ایران سے متعلق جو ایک 'دلچسپ صورتحال' ہے، پر بات کی۔ مجھے لگتا ہے کہ سب کچھ بہتر طریقے سے حل ہو جائے گا۔\nاس موقع پر قطری امیر نے کہا کہ ان کی ٹرمپ سے ملاقات \"عمدہ\" رہی اور انہیں یقین ہے کہ دونوں ممالک کے تعلقات ایک نئے مرحلے میں داخل ہو رہے ہیں۔\nملاقات کے بعد دونوں رہنماؤں نے قطر اور امریکا کے درمیان تعاون کے مشترکہ اعلامیے پر دستخط کیے۔",
        "published_date": "Wed, 14 May 25 14:24:08 +0000",
        "source": "Express Urdu"
    },
    {
        "guid": "abfa44faaa4c32dc484921761a612856",
        "title": "آذربائیجان کے سفیر کی وزیراعظم سے ملاقات، بنیان مرصوص کی کامیابی پر مبارک باد",
        "link": "https://www.express.pk/story/2761466/azerbaijan-ambassador-meet-prime-minister-congratulate-for-successful-operation-bunyan-marsoos-2761466/",
        "image_url": "https://img.express.pk/logo/expresslogo.webp",
        "article": "پاکستان میں تعینات آذربائیجان کے سفیر خضر فرہادوف نے وزیراعظم شہباز شریف سے ملاقات میں بھارت کی جارحیت کے خلاف آپریشن بنیان مرصوص کی کامیابی پر انہیں اور پوری پاکستانی قوم کو مبارک باد دی۔\nوزیراعظم آفس سے جاری اعلامیے کے مطابق وزیراعظم شہباز شریف سے پاکستان میں تعینات آذر بائیجان کے سفیر خضر فرہادوف نے وزیراعظم ہاؤس اسلام آباد میں ملاقات کی۔\nملاقات کے دوران وزیراعظم نے جنوبی ایشیا میں حالیہ کشیدگی کے دوران پاکستان کے ساتھ غیر متزلزل یک جہتی اور حمایت پر صدر الہام علییوف کے ساتھ ساتھ آذربائیجان کے برادرعوام کا تہہ دل سے شکریہ ادا کیا اور کہا کہ یہ دونوں ممالک کے درمیان پائیدار دوستی کا عکاس ہے۔\nآپریشن بنیان مرصوص کی کامیابی پر پاکستان کی بہادر مسلح افواج کو دل کی گہرائیوں سے سراہتے ہوئے وزیراعظم نے کہا کہ پاکستانی عوام اس تاریخی فتح پر اللہ تعالیٰ کے شکر گزار ہیں۔\nانہوں نے کہا کہ پاکستان ایک امن پسند ملک ہے اور اسی جذبے کے تحت بھارت کے ساتھ جنگ بندی  پر آمادگی ظاہر کی ہے تاہم پاکستان مستقبل میں کسی بھی جارحیت کا سامنا کرنے کے لیے اپنی خودمختاری اور علاقائی سالمیت کے دفاع کے لیے تیار ہے۔\nپاکستان آذربائیجان تعلقات کے حوالے سے  وزیراعظم نے دوطرفہ تعاون کے مثبت پیش رفت پر اطمینان کا اظہار کیا اور کہا کہ صدر علییوف کا گزشتہ جولائی میں پاکستان کا تاریخی دورہ، معیشت، تجارت اور سرمایہ کاری کے شعبوں میں تعاون کا ایک اہم سنگ میل ہے۔\nوزیراعظم نے فروری 2025 میں اپنے دورہ باکو کا ذکر کرتے ہوئے برادرانہ تعلقات کو باہمی طور پر فائدہ مند اقتصادی شراکت داری میں تبدیل کرنے کی پاکستان کی مضبوط خواہش کا اعادہ کیا۔\nآذربائیجان کے سفیر خضر فرہادوف نے وزیر اعظم اور پوری پاکستانی قوم کو تہہ دل سے مبارک باد دی۔\nانہوں نے جنوبی ایشیا میں امن کے لیے پاکستان کی کوششوں کو سراہا اور کہا کہ صدر علییوف دونوں ممالک کے درمیان برادرانہ تعلقات کو بہت اہمیت دیتے ہیں۔\nدونوں ممالک کی قیادت کے  درمیان دستخط شدہ مفاہمت پر عمل درآمد میں پیش رفت کے بارے میں بات کرتے ہوئے خضرفرہادوف نے وزیراعظم کو دونوں دوست ممالک کے درمیان مشترکہ مفاد کے تمام شعبوں میں تعاون بڑھانے کے لیے اپنے مکمل عزم کا یقین دلایا۔",
        "published_date": "Wed, 14 May 25 14:18:59 +0000",
        "source": "Express Urdu"
    },
    {
        "guid": "11aabd8fe37ab1634ca2a6da971740e4",
        "title": "پاکستانی کک باکسر عبداللہ چانڈیو کی قوم سے کامیابی کیلیے دعا کی اپیل",
        "link": "https://www.express.pk/story/2761465/pakistani-kick-boxer-2761465/",
        "image_url": "https://img.express.pk/logo/expresslogo.webp",
        "article": "دبئی میں منعقدہ ایپک کراٹے کمباٹ فائٹ جیت کر پاکستان کا نام روشن کرنے والے پروفیشنل کک باکسر عبداللہ چانڈیو نے کہا ہے کہ وہ مستقبل میں عالمی اعزاز جیت کر اپنے ملک کا پرچم بلند کرنا چاہتے ہیں۔\nانہوں نے کہا کہ دسمبر میں شیڈول فائٹ کے حوالے سے بھر پور تیاری کریں گے۔\nعبداللہ چانڈیو نے قوم سے اپیل کی کہ ان کی کامیابی کے لیے دعا کی جائے۔\nعبداللہ چانڈیو نے دو مئی کو ہونے والی کے سی 54 ٹائٹل فائٹ میں اردن سے تعلق رکھنے والے مڈل ایسٹ کے نمبر ون علی القیسی کو شکست دے کر فتح اپنے نام کی تھی۔",
        "published_date": "Wed, 14 May 25 14:18:17 +0000",
        "source": "Express Urdu"
    },
    {
        "guid": "efd2267425c4bee65122efc238445791",
        "title": "میڈیکل کی تعلیم میں داخلہ لینے کے خواہش مند طلبا کیلیے خوش خبری",
        "link": "https://www.express.pk/story/2761464/pmdc-decrease-medical-merit-for-admission-2761464/",
        "image_url": "https://img.express.pk/logo/expresslogo.webp",
        "article": "پاکستان میڈیکل اینڈ ڈینٹل کونسل (پی ایم اینڈ ڈی سی) نے ایم بی بی ایس اور بی ڈی ایس میں داخلوں کے لیے 5 فیصد میرٹ کو کم کر دیا۔\nتفصیلات کے مطابق پی ایم ڈی سی نے تمام میڈیکل اینڈ ڈینٹل یونیورسٹیوں کے لئے میریٹ میں 5 فیصد کی ایمنسٹی کی منظوری دے دی۔\nاعلامیے کے مطابق سندھ اور پنجاب میں نجی میڈیکل و ڈینٹل کالجز کی خالی نشستوں کے پیش نظر ایک بار کی رعایت دی گئی اور یہ سہولت صرف تعلیمی سال 2024–25 کے لیے دی گئی ہے۔\nپی ایم ڈی سی نے کہا ہے کہ آئندہ کسی داخلہ سیشن کے لیے مثال نہیں بنے گی اور میرٹ پر ایمنسٹی دینے کا فیصلہ 13 مئی 2025 کو کیا گیا تاکہ خالی نشستوں پر اہل امیدواروں کو موقع مل سکے۔",
        "published_date": "Wed, 14 May 25 14:11:38 +0000",
        "source": "Express Urdu"
    },
    {
        "guid": "254dade03d21162f15d40cc426719948",
        "title": "خطے میں امن کے وسیع مفاد میں جنگ بندی پر اتفاق کیا، وزیراعظم کا انتونیو گوتریس سے تبادلہ خیال",
        "link": "https://www.express.pk/story/2761463/ceasefire-accepted-for-the-better-interest-of-the-region-says-prime-minister-2761463/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے اقوام متحدہ کے سیکریٹری جنرل انتونیو گوتریس سے بھارتی قیادت کے مسلسل اشتعال انگیز بیانات پر بھی تشویش کا اظہار کرتے ہوئے کہا ہے کہ پاکستان نے خطے میں امن کے وسیع تر مفاد میں جنگ بندی پر اتفاق کیا۔\nوزیراعظم آفس سے جاری بیان کے مطابق وزیراعظم شہباز شریف اور سیکریٹری جنرل اقوام متحدہ انتونیو گوتریس کے درمیان ٹیلیفونک رابطہ ہوا، جس میں جنوبی ایشیا کی صورت حال پر تبادلہ خیال کیا گیا، گزشتہ دو ہفتوں کے دوران دونوں رہنماؤں کے درمیان یہ تیسرا ٹیلیفونک رابطہ ہے۔\nوزیر اعظم نے جنوبی ایشیا کی کشیدہ صورت حال کم کرنے کے لیے سیکریٹری جنرل کی قیادت اور سفارتی کوششوں کو سراہا اور کہا کہ سیکریٹری جنرل کی سفارت کاری اور رابطے اقوام متحدہ کے چارٹر کے اصولوں اور مقاصد کے تحفظ کے ساتھ ساتھ جنوبی ایشیا میں امن کے حوالے سے ان کی دلچسپی کا مظہر ہیں۔\nانہوں نے کہا کہ پاکستان نے خطے میں امن کے وسیع تر مفاد میں جنگ بندی پر اتفاق کیا ہے، وزیر اعظم  نے پاکستان کی خودمختاری اور علاقائی سالمیت کا ہر قیمت پر  دفاع کرتے ہوئے، جنوبی ایشیا میں امن کے فروغ کے لیے اپنے مضبوط عزم کا اعادہ کیا۔\nوزیر اعظم نے بھارت کی جانب سے دہشت گردی کے جھوٹے الزامات اورجارحیت کی مذمت کی اور اسے ایک خطرناک مثال قرار دیتے ہوئے کہا کہ عالمی برادری کو اس کا مناسب نوٹس لینا چاہیے۔\nانہوں نے بھارتی قیادت کے مسلسل اشتعال انگیز بیانات پر بھی تشویش کا اظہار کیا جو  علاقائی امن کے لیے خطرہ ہیں۔\nشہباز شریف نے اس بات پر زور دیا کہ اقوام متحدہ کی سلامتی کونسل کی قراردادوں کے مطابق جموں و کشمیر کے تنازع کا منصفانہ حل جنوبی ایشیا میں پائیدار امن یقینی بنانے کے لیے ناگزیر ہے اور سیکریٹری جنرل پر زور دیا کہ وہ اس کے منصفانہ حل میں اپنا کردار ادا کریں۔\nسیکریٹری جنرل اقوام متحدہ نے جنگ بندی کا خیرمقدم کرتے ہوئے شہریوں کی جانوں کے ضیاع پر تعزیت کا اظہار کیا، انہوں نے علاقائی امن واستحکام آگے بڑھانے کے لیے دونوں فریقین کے ساتھ رابطے جاری رکھنے کے عزم کا اظہار کیا۔\nانہوں نے کہا کہ بین الاقوامی امن کے فروغ کے لیے کام کرنا ان کا فرض ہے جس کی دنیا کو ضرورت ہے۔",
        "published_date": "Wed, 14 May 25 13:59:35 +0000",
        "source": "Express Urdu"
    },
    {
        "guid": "f5b1ffd989b041eb8016689756028738",
        "title": "امریکی خاتون نے بالوں سے لٹک کر انوکھا ریکارڈ بنا ڈالا!",
        "link": "https://www.express.pk/story/2761462/woman-hung-hair-2761462/",
        "image_url": "https://img.express.pk/logo/expresslogo.webp",
        "article": "سرکس کی ایک پیشہ ورانہ پرفارمر (جو کہ بالوں سے لٹکنے میں کمال رکھتی ہیں) نے 25 منٹ اور 11.3 سیکنڈ تک بالوں سے لٹک کر گینیز ورلڈ ریکارڈ قائم کر دیا۔\n39 سالہ لیلہ نون نے یہ کارنامہ کیلیفورنیا کے ریڈووڈ نیشنل اینڈ اسٹیٹ پارک کی ایک خوبصورت جگہ پر انجام دیا۔\nلیلہ نون کا کہنا تھا کہ انہوں نے 23 منٹ اور 19 سیکنڈ کا ریکارڈ توڑنے کے لیے دو برس تک پریکٹس کی اور اپنی برداشت بڑھائی۔\nاس سے قبل یہ ریکارڈ ایک آسٹریلوی سُتھاکرن سواگننتھورائی نے 2011 میں بنایا تھا۔",
        "published_date": "Wed, 14 May 25 13:56:46 +0000",
        "source": "Express Urdu"
    },
    {
        "guid": "72e5eaa5c25633d199440766cfc79736",
        "title": "پاکستان اور بھارت کے درمیان جنگ بندی؛ سعودی ولی عہد کا اہم بیان سامنے آگیا",
        "link": "https://www.express.pk/story/2761461/pakistan-india-ceasefire-welcomed-ksa-crown-prince-mbs-2761461/",
        "image_url": "https://img.express.pk/logo/expresslogo.webp",
        "article": "سعودی عرب کے دارالحکومت ریاض میں جی سی سی امریکا سربراہی اجلاس سے ولی عہد محمد بن سلمان نے خطاب کیا۔\nعرب میڈیا کے مطابق اپنے خطاب میں سعودی ولی عہد نے پاکستان اور بھارت کے درمیان ہونے والی جنگ بندی کا خیرمقدم کیا ہے۔\nانھوں نے پاک بھارت جنگ بندی کی حمایت کرتے ہوئے کہا کہ اس سے خطے میں کشیدگی میں کمی لانے اور امن بحال کرنے میں مدد ملے گی۔\nولی عہد محمد بن سلمان نے پاک بھارت سیز فائر کے لیے امریکی صدر ڈونلڈ ٹرمپ کی سفارتی کوششوں کو سراہا۔\nسعودی ولی عہد نے کہا کہ جنوبی ایشیا میں امن کے فروغ کے لیے امریکی صدر ڈونلڈ ٹرمپ نے کلیدی کردار ادا کیا ہے۔\nولی عہد محمد بن سلمان نے خطے میں امن کے لیے بھرپور حمایت کا اظہار کرتے ہوئے دونوں ممالک کے درمیان تنازعات کے پائیدار حل پر بھی زور دیا۔\nسعودی عرب کے ولی عہد نے اس امید کا بھی اظہار کیا کہ دونوں ممالک جنگ بندی کا احترام کرتے ہوئے امن بحال رکھیں گے۔\nخیال رہے کہ امریکی صدر ڈونلڈ ٹرمپ اپنے دوسرے دور اقتدار کے مشرق وسطیٰ کے پہلے دورے میں سعودی عرب پہنچے تھے۔\nجہاں امریکی صدر نے ولی عہد محمد بن سلمان سے ملاقات کی اور ان کی موجودگی میں شام کے عبوری صدر احمد الشرع سے بھی بات چیت کی۔\nبعد ازاں صدر ڈونلڈ ٹرمپ قطر پہنچے اور قطری امیر تمیم بن حمد سے ملاقات کی۔ امریکی صدر کی اگلی منزل متحدہ عرب امارات ہے۔\nتاہم امریکی صدر ڈونلڈ ٹرمپ مشرق وسطیٰ کے 4 روزہ اس اہم دورے میں اسرائیل نہیں جائیں گے۔",
        "published_date": "Wed, 14 May 25 13:42:28 +0000",
        "source": "Express Urdu"
    },
    {
        "guid": "320ffdb4d6a41207bdd34449b80b7ab8",
        "title": "زرمبادلہ کی مارکیٹ میں ڈالر کی قدر میں اضافے کا سلسلہ جاری",
        "link": "https://www.express.pk/story/2761460/dollar-rate-increase-2761460/",
        "image_url": "https://img.express.pk/logo/expresslogo.webp",
        "article": "نئے وفاقی بجٹ کی 290 روپے کے شرح تبادلہ پر تیاری، پاکستان پر واجب الادا قرضوں کے بڑھتے ہوئے حجم اور خام تیل کی عالمی قیمتوں میں اضافے کے رحجان سے زرمبادلہ کی دونوں مارکیٹوں میں بدھ کو بھی ڈالر کی قدر میں اضافے کا تسلسل برقرار رہا۔\nعالمی مالیاتی ادارہ (آئی ایم ایف) سے ایک ارب 2کروڑ 30لاکھ ڈالر کی قسط موصول ہونے اور مثبت سینٹیمنٹس کے باعث زرمبادلہ کی دونوں مارکیٹوں میں ڈالر کی قدر میں اضافہ محدود رہا۔\nانٹربینک مارکیٹ میں کاروباری دورانیے کے دوران ڈالر کی قدر میں ایک موقع پر 15پیسے کی کمی بھی واقع ہوئی، جس سے ڈالر 281 روپے 52پیسے کی سطح پر آگیا تھا لیکن معیشت میں درآمدی نوعیت کی طلب بڑھنے سے بعد دوپہر ڈالر کی قدر میں اضافے کا سلسلہ شروع ہوا۔\nکاروبار کے اختتام پر ڈالر کی قدر 4 پیسے کے محدود اضافے سے 281روپے 71پیسے کی سطح پر بند ہوئی۔\nاوپن کرنسی مارکیٹ میں بھی ڈالر کی قدر 3 پیسے کے محدود اضافے سے 283روپے 72پیسے کی سطح پر بند ہوئی۔",
        "published_date": "Wed, 14 May 25 13:39:34 +0000",
        "source": "Express Urdu"
    },
    {
        "guid": "51d40edb63ceac79c32bb1ae82cbba53",
        "title": "بھارت اس وقت پوری دنیا میں آئسولیشن میں ہے اسے تاریخی شکست نصیب ہوئی، شرجیل میمن",
        "link": "https://www.express.pk/story/2761459/india-is-currently-in-isolation-all-over-the-world-and-has-suffered-a-historic-defeat-sharjeel-memon-2761459/",
        "image_url": "https://img.express.pk/logo/expresslogo.webp",
        "article": "سندھ کے سینئر وزیر شرجیل انعام میمن نے کہا ہے کہ بھارت نے دہشت گردی کو بنیاد بنا کر پرامن پاکستان پر جنگ مسلط کی جس کا پاکستان نے منہ توڑ جواب دیا۔\nکراچی میں پریس کانفرنس کرتے ہوئے انہوں نے کہا کہ پوری پاکستانی قوم متحد ہو کر اپنی تاریخی فتح کا جشن منا رہی ہے پیپلز پارٹی کی جانب سے بھی تقریبات کا سلسلہ جاری ہے  آج بھی حیدرآباد میں ایک ریلی ہو رہی ہے، کل بھی حکومت سندھ اور پیپلزپارٹی کی جانب سے تقریبات کا اہتمام کیا گیا ہے۔\nان کا کہنا تھا کہ پاکستان ہمیشہ دہشت گردی کے خلاف فرنٹ فٹ پر دہشت گردی سے مقابلہ کر رہا تھا دہشت گردی سے پاکستان نبرد آزما تھا اس کا فائدہ بھارت کو ہو رہا تھا، بھارت اور دہشت گرد تنظیمیں ممکنہ طور پر مشترکہ مفادات رکھتی ہیں جو مغربی ممالک کی دہشت گردی کے خلاف کوششوں کو کمزور کرنے اور ایک دوسرے کی مدد کرنے میں فائدہ مند ہو سکتے ہیں۔\nدہشت گرد بھارت نے دہشت گردی کو بنیاد بنا کر پرامن پاکستان پر جنگ مسلط کی جس کا پاکستان نے منہ توڑ جواب دیا، بھارت اس وقت پوری دنیا میں آئسولیشن میں ہے، بھارت کو تاریخی شکست نصیب ہوئی، وہ بھی بھارت کے لئے ایک تاریخی سبق ہے پاکستان کی مسلح افواج، خاص  طور پر پاک فضائیہ کے شاہینوں نے وہ کارنامہ سرانجام دیا ہے اس پر پوری قوم کو فخر ہے۔\nانہوں نے کہا کہ مودی نے پاکستان پر جنگ مسلط کی، مودی کا طویل المدتی جنگ کا خواہاں تھا جس سے وہ اپنے آپ کو ایشین ٹائیگر ثابت کرنا چاہ رہا تھا،  لیکن اس کو ناکامی نصیب ہوئی، پاکستان نے واضح طور پر کہا تھا کہ شروعات کروگے تو اختتام ہم کریں گے، پھر ٹارگٹ اور وقت ہماری مرضی کا ہوگا اور پاکستان نے وہ کر دکھایا۔\nسینئر وزیر شرجیل انعام میمن نے کہا کہ مودی کا ماضی اس بات کا گواہ ہے کہ وہ ایسے واقعات کو انصاف فراہم کرنے یا داخلی احتساب کے عمل پر توجہ دینے کے بجائے سیاسی فائدے کے لیے استعمال کرتا ہے، ہم ایک پُرامن قوم ہیں، اور صدر ٹرمپ کی امن کوششوں کا خیرمقدم کرتے ہیں۔\nانہوں نے کہا کہ بھارت دہشت گردی کے خلاف جنگ کا اصل فائدہ اٹھانے والا ملک ہے، نائن الیون کے بعد، حق خود ارادیت کی جائز جدوجہد کو دہشت گردی قرار دینے سے سب سے زیادہ فائدہ بھارت نے اٹھایا ہے، پہلگام واقعے کے بعد اس نے سندھ طاس معاہدہ معطل کیا، اور بالاکوٹ کے بعد اس نے آرٹیکل 370 اور 35A ختم کر دیے۔ بھارت نے کشمیریوں کو ان کی دہائیوں پر محیط جدوجہد کے باوجود نظرانداز اور پس پشت ڈالا ہے۔\nشرجیل انعام میمن نے کہا کہ تمام ہمسایہ ممالک بھارت سے ناخوش اور بے چین ہیں۔ خواہ چین ہو، بنگلادیش ہو، یا نیپال ہو کوئی بھی بھارت سے خوش نہیں ہے اس پوری ایپی سوڈ میں جس طریقے سے پاکستان کا کیس ہمارے میڈیا ہاؤسز نے لڑا اس پر مبارکباد کے مستحق ہیں۔ \nایک سوال کے جواب میں سینئر وزیر شرجیل انعام میمن نے کہا کہ پاکستان کا مقدمہ لڑنے کے لیے بلاول بھٹو زرداری کو کسی عہدے کی ضرورت نہیں، انہوں  نے پوری دنیا میں پاکستان کا موقف بھرپور انداز میں پیش کیا۔ \nایک اور سوال کے جواب میں انہوں نے کہا کہ جنگ میں کامیابی کا سب سے بڑا کریڈٹ ہمارے شاہینوں کا جاتا ہے، جس بہادری سے ہمارے شاہینوں نے بھارت کا نقشہ تبدیل کیا اور واپس آئے، وہ ہمارے قومی ہیرو ہیں۔ \nشرجیل میمن نے کہا کہ ہمارے اتحاد کی وجہ سے بھارت کو ہزیمت کا سامنا کرنا پڑا ہے، ہمارے اتحاد کی وجہ سے بھارت اندرونی انتشار کا شکار ہے،  ایک شخص نے جنگی جنون میں آکر پورے ایشیا کے لوگوں کی زندگیوں کو دائو پر لگایا، یہ محض جنگی جرم نہیں اس سے کہیں آگے ہے۔\nایک اور سوال کے جواب میں انہوں نے کہا کہ پہلگام کا بہانہ بنا کر سندھ طاس معاہدہ معطل کیا گیا، پہلگام بہانہ تھا سندھ طاس معاہدہ نشانہ تھا۔",
        "published_date": "Wed, 14 May 25 13:39:09 +0000",
        "source": "Express Urdu"
    },
    {
        "guid": "874043c94a836775c9122e9ee26554e4",
        "title": "کراچی؛ سفاک بیٹوں نے گاؤں واپس جانے کا بولنے پر والد کو قتل کر دیا",
        "link": "https://www.express.pk/story/2761458/karachi-brutal-sons-kill-father-for-asking-him-to-return-to-village-2761458/",
        "image_url": "https://img.express.pk/logo/expresslogo.webp",
        "article": "جوہر آباد میں سفاک بیٹوں نے گاؤں واپس جانے کا بولنے پر والد کو قتل کر دیا، جوہر آباد پولیس نے باپ کو قتل کرنے اور اس کی بوری بند لاش ٹھکانے لیجانے والے 2 سفاک بیٹوں کو گرفتار کرلیا۔\nترجمان ایس ایس پی ڈسٹرکٹ سینٹرل کے مطابق فیڈرل بی ایریا بلاک 15 فلاح مسجد کے قریب جوہر آباد پولیس نے موٹر سائیکل سوار 2 ملزمان کو گرفتار کر کے بوری میں بند لاش برآمد کرلی ، مقتول کی شناخت 60 سالہ خاور انجم کے نام سے کی گئی جو کہ حکمت کا کام کرتا تھا اور اس کا آبائی تعلق میر پور خاص سے تھا جبکہ گرفتار دونوں ملزمان ابراہیم  اور افضل مقتول کے سگے بیٹے ہیں جو اپنے باپ کو قتل کرنے کے بعد اس کی لاش بوری میں بند کر کے ٹھکانے لیجانے کے لیے جا رہے تھے ۔\nپولیس نے دوران چیکنگ انھیں روک کر بوری کھول کر چیک کی تو اس میں سے ایک شخص کی تشدد زدہ ہاتھ پاؤں بندھی ہوئی لاش برآمد ہوئی جس پر پولیس نے باپ کے قتل میں ملوث دونوں سفاک بیٹوں کو گرفتار کرلیا۔\nاس حوالے سے ایس ایچ او جوہر آباد راشد الرحمٰن نے بتایا کہ مقتول خاور انجم اپنے دونوں بیٹوں کے ہمراہ مدرسے کے ایک کمرے میں رہائش پذیر تھا اور حکمت کا کام  کرتا تھا جبکہ ابتدائی تفتیش کے دوران گرفتار ملزمان نے باپ کو قتل کرنے کے حوالے سے پولیس کو بیان دیا ہے کہ ہم کوئی کام کاج نہیں کرتے تھے، والد نے کہا کہ تم دونوں گاؤں جا کر وہاں کوئی کام دھندا کرو ، اس بات پر ان کی والد سے تکرار بھی ہوئی تھی۔\n راشد الرحمٰن نے مزید بتایا کہ سفاک بیٹوں نے اپنے باپ کو قتل کرنے کے لیے کولڈ ڈرنک میں چوہے مار دوا ملا کر پلائی تھی جبکہ ملزمان نے اپنے والد کو تشدد کا نشانہ بنا کر گلا گھونٹ کر قتل کیا تھا تاہم مقتول کی پوسٹ مارٹم رپورٹ آنے کے بعد وجہ موت کا بھی حتمی تعین ہوجائیگا جبکہ گرفتار ملزمان بیٹوں سے بھی پوچھ گچھ کا عمل جاری ہے۔\nسفاک بیٹوں کے ہاتھوں باپ کو قتل کر کے ان کی لاش بوری میں بند کر کے موٹر سائیکل پر لیجانے کی سی سی ٹی وی فوٹیج بھی منظر عام پر آگئی جو کہ مدرسے  میں نصب تھا ، فوٹیج میں دونوں بیٹوں کے ہمراہ ایک تیسرا شخص بھی بوری بند لاش موٹر سائیکل پر رکھوانے میں ان کی مدد کرتا ہوا دکھائی دیا جس کے بعد ملزمان بیٹے مرکزی گیٹ کھلوا کر موٹر سائیکل باہر لیجاتے ہوئے دکھائی دیے۔\nپولیس کا کہنا ہے کہ تیسرا شخص چوکیدار تھا جسے پولیس نے حراست میں لے لیا ہے اور اس سے بھی مزید معلومات حاصل کی جا رہی ہیں۔",
        "published_date": "Wed, 14 May 25 13:38:23 +0000",
        "source": "Express Urdu"
    },
    {
        "guid": "966b98040f51268dad24768a86aefd8c",
        "title": "بینک  ڈیفالٹر ہونے کے بعد حسن نواز کی برطانیہ میں تمام 7 کمپنیاں بند کردی گئیں",
        "link": "https://www.express.pk/story/2761457/hasan-nawaz-7-companies-closed-in-uk-2761457/",
        "image_url": "https://img.express.pk/logo/expresslogo.webp",
        "article": "برطانیہ میں بینک ڈیفالٹر قرار دیے جانے کے بعد نواز شریف کے بیٹے حسن نواز کے تمام کاروبار ختم کردیے گئے ہیں۔\nتفصیلات کے مطابق ٹیکس ڈیفالٹر قرار دیے جانے کے بعد ‏حسن نواز کے برطانیہ میں تمام کاروبار ختم اور ساتوں کمپنیاں تحلیل کر دی گئیں ہیں۔\nذرائع کے مطابق حسن نواز ان کمپنیوں کے ڈائریکٹر تھے۔\nواضح رہے کہ حسن نواز برطانوی عدالت نے 5.2 ملین پاؤنڈز جرمانہ اور بینک ڈیفالٹ قرار دیا تھا، جس کے تحت اب برطانیہ میں انکے تمام کاروبار بند کر دئیے گئے ہیں۔\nذرائع کے مطابق کمپنیاں کمپنی ہاؤس یا ایچ ایم آر سی تحلیل کرتا ہے۔",
        "published_date": "Wed, 14 May 25 13:16:50 +0000",
        "source": "Express Urdu"
    },
    {
        "guid": "7387677aa6aaea216ccf42d8f759088e",
        "title": "وردی کو لٹکا کر مذاق اڑایا گیا، آج یہی وردی پوش جوان سرحدوں پرہمارے لیے لڑ رہے ہیں، مریم نواز",
        "link": "https://www.express.pk/story/2761456/chief-minister-maryam-nawaz-announce-development-plan-in-faisalabad-like-lahore-2761456/",
        "image_url": "https://img.express.pk/logo/expresslogo.webp",
        "article": "وزیراعلیٰ پنجاب مریم نواز نے بھارتی جارحیت کا منہ توڑ جواب دینے پر مسلح افواج کو خراج تحسین پیش کرتے ہوئے کہا کہ وردی کو ڈنڈے پر لٹکا کر مذاق اڑایا گیا، آج یہی وردی پوش جوان سرحدوں پر ہماری حفاظت کے لیے لڑ رہے ہیں۔\nوزیراعلیٰ پنجاب مریم نواز نے جی سی یونیورسٹی فیصل آباد میں لیپ ٹاپ اور ہونہاراسکالرشپ فیز ٹو کی تقریب سے خطاب کے دوران کہا کہ پاکستان کو دنیا کی سب سے بڑ ی قوت اور طاقت بنانا چاہتے ہیں، سب کی نیت ٹھیک تھی تو پاکستان کو تاریخی فتح ملی، اگر عوام تقسیم اور قیادت متحد نہ ہوتی تو دشمن کے خلاف تاریخی فتح حاصل نہیں کرسکتے تھے۔\nانہوں نے کہا کہ تاریخی فتح نے قوم کو متحد اور یکجان بنا دیا، کامیابی پر فخر نہیں، عاجزی اور اللہ تعالیٰ کا شکر ادا کرتے ہیں، آج میرا اور ہم سب کا سر فخر سے بلند ہے، ہر لحاظ سے بڑے دشمن سے سامنا تھا، مقابلہ کیا اور افواج پاکستان نے جنگ لڑی اور پوری قوم ان کے ساتھ کھڑی تھی۔\nمریم نواز کا کہنا تھا کہ ہم نے صرف جنگ ہی نہیں جیتی بلکہ قوم کا روشن مستقبل یقینی بنایا، میں باربار بچوں کو تفریق اور تقسیم کرنے والوں کے بارے میں بتاتی رہی ہوں، میں بچوں سے پہلے بھی کہتی رہی، آج بھی کہتی ہوں کہ نفرت اور تقسیم پھیلانے والوں کی باتوں میں نہیں آنا۔\nانہوں نے کہا کہ ہر نوجوان کا قدم ملک و قوم کی سلامتی کے لیے ہونا چا ہیے، سارے ادارے ہمارے اپنے ہیں، لوگ ہمارے اپنے ہیں، اندھی نفرت کا شکار نہیں ہونا چاہیے، وطن کا مستقبل طلبہ کے ہاتھ میں ہے۔\nوزیراعلیٰ پنجاب نے کہا کہ وردی کو ڈنڈے پر لٹکا کر مذاق اڑایا گیا، آج یہی وردی پوش جوان سرحدوں پر ہماری حفاظت کے لیے لڑ رہے ہیں، بچوں کا جذبہ دیکھ کر دل کو تسلی، اطمینان اور مسرت ہوتی ہے، اپنے طلبہ پر فخر ہے۔\nفیصل آباد میں تقریب کے دوران انہوں نے کہا کہ جنگ جیتنے سے بڑا خوشی کا لمحہ کوئی نہیں ہوسکتا، بچوں سے کہتی ہوں کہ کسی کے اقتدار کی ہوس کا شکار نہ بنیں اور پاکستان کے نوجوانوں نے نفرت کی سیاست کو مسترد کردیا۔\nمریم نواز نے کہا کہ جب مشکل گھڑی آتی ہے تو قوم کے بیٹے سینہ تان کر کھڑے ہوتے ہیں، ملک کے مستقبل کے بارے میں شک و شبہات پیدا کرنے والے شرمندہ ہوئے۔\nوزیراعلیٰ پنجاب کا کہنا تھا کہ لیپ ٹاپ اور اسکالر شپ طلبہ پر احسان نہیں بلکہ ان کا حق ہے، میں عوام کی امانتوں کی امین ہوں، سب کچھ بیٹے اور بیٹیوں کا ہے، بچوں کے ہاتھ میں لاٹھی اور اسلحہ اچھا نہیں لگتا بلکہ لیپ ٹاپ اچھے لگتے ہیں۔\nانہوں نے کہا کہ میں زیادہ سے زیادہ بچوں کو لیپ ٹاپ اور اسکالر شپ دینا چاہتی ہوں، ہمارے بچے لائق، ذہین اور محنتی ہیں، ہمار ا مستقبل انہی سے روشن ہے، لیپ ٹاپ اور اسکالرشپ لینے والے بچوں، ان کے والدین اور اہل خانہ کو مبارک باد پیش کرتی ہوں۔\nمریم نواز نے کہا کہ جن جہازوں کو گرایا اور جلایا گیا، انہی جہازوں اور لوگوں نے جنگ لڑی، انڈیا کہتا تھا کہ رافیل طیارہ گرایا نہیں جا سکتا، ہم نے جے ایف تھنڈر سے گرا کر دیکھا دیا۔\nانہوں نے کہا کہ قوم کو یقیناً یاد ہوگا، جے ایف تھنڈر کس نے بنایا تھا، نوازشریف نے کہا تھا کہ ہم 9مئی والے نہیں 28 مئی والے ہیں، آج نوجوانوں کا جوش و خروش بتا رہا ہے، ہم 9مئی والے نہیں 10 اور28 مئی والے لوگ ہیں۔\nمریم نواز نے کہا کہ 1998 میں لوگ نوازشریف کو ایٹمی دھماکے کا جواب نہ دینے کا کہہ رہے تھے، لوگوں نے نوازشریف کو ایٹمی دھماکے پر پابندیاں لگنے سے ڈرایا لیکن نوازشریف نے کہا کہ دھماکے ضرور کروں گا، میرے وطن کی سلامتی اور دفاع کا معاملہ ہے۔\nانہوں نے کہا کہ 28مئی کو ہم نے مقابلہ 5 اور 6 سے جیتا تھا، 10مئی کو مقابلہ 6 زیرو سے جیتا ہے، مجھے یقین ہے کہ میرے بیٹے اور بیٹیاں 10مئی کے جانشین ہیں، سبز ہلالی پرچم نہیں گرنے دیں گے۔\nمریم نواز نے کہا کہ فضائیہ کے شاہینوں نے قوم کا سر فخر سے بلند کر دیا، فیصل آباد کے 12ہزار طلبہ کی طرف سے وزیراعظم شہبازشریف، آرمی چیف جنرل عاصم منیر، ایئر چیف ظہیر بابر سندھو کو مبارک باد پیش کرتی ہوں۔\nانہوں نے کہا کہ جنگ میں زخمی ہونے والے شہریوں اور جوانوں کی دیکھ بھال کرنے پر سب کو دل کی گہرائیوں سے خراج تحسین اور شاباش پیش کرتی ہوں، شہدا اور غازیوں کی بے مثال خدمت اور دیکھ بھال کرنے والو ں کو بھی خراج تحسین پیش کرتی ہوں۔\nفیصل آباد میں لاہور طرز پر ڈیولپمنٹ پلان کا اعلان\nوزیراعلیٰ پنجاب مریم نواز نے فیصل آباد میں میٹرو اور الیکٹرک بسیں چلانے کا اعلان کرتے ہوئے کہا ہے کہ لاہور کے طرز پر فیصل آباد میں بھی ڈیولپمنٹ پلان لا رہے ہیں۔\nوزیراعلیٰ پنجاب مریم نواز نے جی سی یونیورسٹی فیصل آباد میں لیپ ٹاپ اور ہونہار اسکالرشپ فیز ٹو کی تقریب سے خطاب کے دوران اہم اعلانات کیے اور کہا کہ اگلے سال فیصل آباد میں میٹروبس سروس شروع کی جائے گی اور فیصل آباد میں گرین الیکٹرک بسیں چلائے جائیں گی۔\nمریم نواز نے فیصل آباد کے لیے لاہور کی طرز پر فیصل آباد ڈیولپمنٹ پلان لانے اور فیصل آباد ڈیژن کے شہروں کے ساتھ ساتھ گاؤں کو بھی ماڈل ولیج بنانے کا اعلان کیا۔",
        "published_date": "Wed, 14 May 25 13:13:40 +0000",
        "source": "Express Urdu"
    },
    {
        "guid": "dd38133f37db1870e1f296212b2d36be",
        "title": "ڈسکہ: موبائل چوری کے الزام میں بااثر افراد کا نوجوان پر کیلیں ٹھوک کر بدترین تشدد، جان سے مار ڈالا",
        "link": "https://www.express.pk/story/2761454/daska-influential-people-brutally-tortured-and-killed-him-on-the-charge-of-stealing-a-mobile-phone-2761454/",
        "image_url": "https://img.express.pk/logo/expresslogo.webp",
        "article": "پنجاب کے ضلع سیالکوٹ کے شہر ڈسکہ میں بااثر افراد نے ایک نوجوان پر موبائل فون چوری کرنے کا الزام لگا کر بدترین تشدد کیا جس کے نتیجے میں وہ دم توڑ گیا۔\nرپورٹ کے مطابق واقعہ  ڈسکہ کے  تھانہ موترہ کے علاقہ میں پیش آیا، اہل خانہ نے الزام لگایا کہ کاشف مسیح پر مالکان نے موبائل چوری کا الزام لگا کر تشدد کیا، تشدد اس قدر ہوا کہ ہڈیاں ٹوٹ گئیں، اس کے جسم میں کیلیں بھی ٹھوکی گئیں۔\nرپورٹ کے مطابق اہل علاقہ نے واقعے کے خلاف جامکے چوک میں لاش رکھ کر احتجاج کیا، پولیس نے فوری طور پر مقدمہ درج کرکے ملزمان کو گرفتار کرنے کی یقین دہانی کروائی۔\nڈسکہ پولیس نے کہا کہ پوسٹ مارٹم کے بعد موت کی وجہ سامنے آئے گی، پولیس نے والد ریاست کی مدعیت میں 2 نامزد اور 5 نامعلوم افراد کے خلاف مقدمہ درج کرلیا ہے۔\nپولیس ذرائع نے کہا کہ قتل میں حاضرسروس انسپکٹراور اس کا بیٹا شامل ہے، کیس کو میرٹ کی بنیاد پر حل کیا جائے گا، قانون سے کوئی بالاترنہیں۔",
        "published_date": "Wed, 14 May 25 13:05:50 +0000",
        "source": "Express Urdu"
    },
    {
        "guid": "e496e05a513469dcf40af93fd59c0449",
        "title": "وزیراعظم کی دانش اتھارٹی کے قیام کے حوالے سے تجاویز پیش کرنے کی ہدایت",
        "link": "https://www.express.pk/story/2761452/prime-minister-directs-to-submit-proposals-regarding-establishment-of-danish-authority-2761452/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے زیر تعمیر دانش اسکولوں اور دانش یونیورسٹی پر کام تیز تر کرنے، ان کی اعلیٰ معیار کی تعمیر، تھرڈ پارٹی ویلیڈیشن اور دانش اتھارٹی کے قیام کے حوالے سے تجاویز پیش کرنے کی ہدایت کی ہے۔\nوزیراعظم آفس کے میڈیا ونگ سے جاری بیان کے مطابق وزیراعظم کی زیر صدارت دانش اسکولز و یونیورسٹی کی حوالے سے جائزہ اجلاس منعقد ہوا۔\nاجلاس میں ملک بھر میں 15 نئے دانش سکولز کی تعمیر کی پیشرفت کا جائزہ لیا گیا۔\nاجلاس کو ملک کے مختلف علاقوں میں زیر تعمیر دانش اسکولز اور دانش یونیورسٹی، اسلام آباد کے حوالے سے بریفنگ دی گئی۔\nبریفنگ کے دوران بتایا گیا کہ دانش اسکول، اسلام آباد کا 41 فیصد کام مکمل کر لیا گیا ہے، اسے دسمبر 2025 میں مکمل کر لیا جائے گا۔\nبریفنگ میں بتایا گیا کہ گلگت بلتستان میں دانش اسکول ، سلطان آباد، گانچھے اور استور کو 30 جون 2026 تک مکمل کر لیا جائے گا، بھمبر اور باغ کے دانش سکولز جون 2026 میں مکمل ہوں گے۔\nبریفنگ میں مزید بتایا گیا شاردہ، ، سبی، موسیٰ خیل اور ژوب کے دانش سکولوں کی فزیبلٹی اور ڈیزائن مکمل ہو چکا ہے ، حب، کراچی اور چترال کے دانش اسکولوں کے حوالے سے زمین کے حصول کی حوالے سے کام کیا جا رہا ہے۔\nوفاقی کابینہ کی منظوری سے دانش یونیورسٹی کے حوالے سے زمین مختص کی جا چکی ہے۔\nاجلاس نے یونیورسٹی کی فزیبلٹی ، ڈیزائن کی پری کوالیفکیشن کے لئے ماہر کنسلٹنٹ کی تعیناتی کا عمل شروع کرنے کی منظوری دی۔\nوزیراعظم نے زیر تعمیر دانش اسکولوں اور دانش یونیورسٹی پر کام تیز تر کرنے کی ہدایت کی۔\nانہوں نے دانش سکولز اور یونیورسٹی کی اعلیٰ معیار کی تعمیر اور تھرڈ پارٹی ویلیڈیشن کی بھی ہدایت کی۔\nوزیراعظم نے کہا کہ دانش اسکولز اور یونیورسٹی ملک کے مستحق لائق طلباء کو اعلیٰ معیار کی تعلیم کی فراہمی کے حوالے سے حکومت کے ترجیحی منصوبے ہیں۔\nانہوں نے دانش اسکولز کے تمام کلاس رومز میں سمارٹ بورڈ کی تنصیب اور ہر دانش اسکول میں ڈیجیٹل لائبریری بنانے کی ہدایت کی۔\nانہوں نے ہدایت کی کہ دانش اسکول میں اساتذہ کی تعیناتی کا عمل میرٹ پر مبنی اور انتہائی شفاف ہونا چاہئے، جس علاقے میں دانش تعمیر ہو رہا ہے وہاں کے مقامی اساتذہ کو ترجیح دی جائے۔\nوزیراعظم نے دانش اتھارٹی کے قیام کے حوالے سے تجاویز پیش کرنے کی بھی ہدایت کی۔\nاجلاس میں وفاقی وزیر منصوبہ بندی احسن اقبال، وفاقی وزیر تعلیم ڈاکٹر خالد مقبول صدیقی ، وفاقی وزیر اقتصادی امور احد خان چیمہ، چاروں صوبوں، گلگت بلتستان، آزاد جموں و کشمیر کے چیف سیکرٹریز، اسلام آباد کیپٹل ٹیریٹری کے چیف کمشنر اور دیگر متعلقہ اعلیٰ سرکاری افسران نے شرکت کی۔",
        "published_date": "Wed, 14 May 25 12:58:46 +0000",
        "source": "Express Urdu"
    },
    {
        "guid": "dc216bff5e21f7c2690ec8f7770eb9f6",
        "title": "سعودیہ میں ٹرمپ کی شامی صدر سے ملاقات؛ اسرائیل سے تعلقات کی بحالی پر زور",
        "link": "https://www.express.pk/story/2761451/donald-trump-urged-syrian-president-normalised-tie-israel-2761451/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے ریاض میں ولی عہد محمد بن سلمان کی موجودگی میں شام کے عبوری صدر احمد الشرع سے تاریخی ملاقات کی۔\nعالمی خبر رساں ادارے کے مطابق اس ملاقات میں سعودی ولی عہد محمد بن سلمان کے علاوہ امریکی وزیر خارجہ مارکو روبیو اور ترک صدر طیب اردوان (ویڈیو لنک کے ذریعے) شریک تھے۔\nملاقات میں امریکی صدر نے شامی صدر پر زور دیا کہ اسرائیل کے ساتھ تعلقات معمول پر لانے کے لیے دیگر عرب ممالک کی طرح \"ابراہیم معاہدوں\" میں شامل ہوں۔\nوائٹ ہاؤس کے مطابق ڈونلڈ ٹرمپ نے شامی عبوری صدر الشرع سے یہ مطالبہ بھی کیا کہ وہ فلسطین کے عسکریت پسندوں سمیت غیر ملکی جنگجوؤں کو ملک بدر کردیں۔\nامریکی صدر نے شامی صدر احمد الشرع سے یہ مطالبہ بھی کیا کہ وہ کرد ملیشیا کے زیر انتظام داعش قیدیوں کے کیمپوں کا کنٹرول سنبھالیں جن پر ترکیہ کو اعتراض ہے۔\nاس ملاقات کے لیے گزشتہ روز ہی امریکی صدر ٹرمپ نے شام پر عائد امریکی پابندیاں ختم کرنے کا بھی اعلان بھی کیا تھا جسے سعودیہ اور ترکیہ سمیت عالمی قیادت نے سراہا ہے۔\nیاد رہے کہ اسرائیلی وزیراعظم نیتن یاہو نے گزشتہ ماہ واشنگٹن میں ڈونلڈ ٹرمپ سے ملاقات میں شام پر عائد پابندیاں ختم کرنے کی مخالفت کی تھی۔\nرائٹرز کے مطابق ذرائع نے دعویٰ کیا ہے کہ اسرائیل اور شام کے درمیان سفارتی پل کا کردار متحدہ عرب امارات ادا کر رہا ہے۔ شامی صدر الشرع نے بھی اس کی تصدیق کی۔\nشامی صدر سے اپنی پہلی ملاقات کے بعد میڈیا سے گفتگو میں ڈونلڈ ٹرمپ نے احمد الشرع کو نوجوان، پرکشش اور سخت گیر رہنما قرار دیتے ہوئے کہا کہ ان کا ماضی طاقتور ہے۔ وہ ایک فائٹر ہے۔\nیاد رہے کہ احمد الشرع ماضی میں القاعدہ سمیت دیگر جہادی تنظیموں کے ساتھ منسلک رہے ہیں اور اُس وقت امریکا نے ان کی سر کی قیمت 10 ملین ڈالر رکھی تھی۔\nشام پر بشار الاسد کے دور سے عائد امریکی پابندیوں کو ہٹانے کے اعلان کا خیر مقدم کرتے ہوئے شامی وزارت خارجہ نے اسے \"تاریخی عمل\" قرار دیا لیکن ابراہیم معاہدوں اور اسرائیل کے ساتھ تعلقات کی بحالی پر خاموشی اختیار کی۔\nشام کے عبوری صدر سے یہ ملاقات ٹرمپ کے چار روزہ مشرق وسطیٰ کے دورے کا حصہ تھی، جس میں وہ متحدہ عرب امارات اور قطر بھی جائیں گے لیکن اسرائیل کا دورہ اس میں شامل نہیں۔\nواضح رہے کہ شام میں باغی گروہوں نے مسلح جدوجہد کے نتیجے میں بشار الاسد کے طویل دور اقتدار کا دھڑن تختہ کردیا تھا اور باغیوں کی قیادت کرنے والے احمد الشراع ملک کے عبوری صدر بن گئے۔",
        "published_date": "Wed, 14 May 25 12:51:44 +0000",
        "source": "Express Urdu"
    },
    {
        "guid": "907938eb8c8f52af2c6a888141ba028f",
        "title": "مودی سرکار کا آزادی صحافت پر حملہ، غیر ملکی میڈیا نشانے پر",
        "link": "https://www.express.pk/story/2761450/modi-governments-attack-on-press-freedom-foreign-media-targeted-2761450/",
        "image_url": "https://img.express.pk/logo/expresslogo.webp",
        "article": "مودی سرکار نے آزادی صحافت پر حملہ کیا ہے جس میں غیر ملکی میڈیا نشانے پر ہے، مودی سرکار نے نام نہاد جمہوریت کی آڑ میں گودی میڈیا کو کھلی چھوٹ دے دی۔\nمودی سرکار میں سچ بولنے یا حکومتی بیانیے سے اختلاف کی جرأت کرنے والے کو خاموش کرادیا جاتا ہے۔ بھارت میں نہ صرف ملکی بلکہ غیر ملکی سوشل میڈیا پلیٹ فارمز بھی مودی سرکار کی پابندی کی زد میں ہیں۔\nبھارت میں چین اور ترکی کے حقائق پر مبنی سوشل میڈیا پلیٹ فارمز مکمل بلاک ہیں۔ گلوبل ٹائمز،  زنہوا نیوز اور ٹی آر ٹی ورلڈ جیسے معروف چینلز کو بھارت میں پابندی کا سامنا ہے۔\nمودی کی آزادی صحافت پر حملے کے خلاف سکھ تجزیہ کار بھی بول اٹھے، آزادی صحافت پر مودی کا تسلط بھارت میں جمہوریت کے لیے خطرہ بن چکا ہے۔\nhttps://cdn.jwplayer.com/previews/Mzt8q4dt-jBGrqoj9\nسکھ تجزیہ کار کا کہنا ہے کہ مودی ہندوتوا کا سپورٹر ہے، مودی سرکار سے اپنی ہار تسلیم نہیں ہو پا رہی، جب کوئی مودی سرکار کو آئینہ دکھاتا ہے تو وہ ان میڈیا پلیٹ فارمز کو بند کر دیتی ہے، مودی سرکار مشکل میں پھنس چکی ہے۔",
        "published_date": "Wed, 14 May 25 12:46:36 +0000",
        "source": "Express Urdu"
    },
    {
        "guid": "c49b3c0353a067475401d3cb84550058",
        "title": "وزیر داخلہ سندھ نے کراچی سے اسٹریٹ کرائم جلد ختم ہونے کی خوش خبری سنادی",
        "link": "https://www.express.pk/story/2761449/interior-minister-sindh-karachi-street-crime-2761449/",
        "image_url": "https://img.express.pk/logo/expresslogo.webp",
        "article": "وزیر داخلہ سندھ ضیا الحسن لنجار نے شہر قائد سے جلد اسٹریٹ کرائم کے خاتمے کی خوش خبری سنائی ہے۔\nایکسپریس نیوز کے مطابق وزیر داخلہ سندھ کی زیر صدارت سیف سٹی پروجیکٹ پر جاری امور کے حوالے سے جائزہ اجلاس ہوا جس میں ڈی جی سیف سٹی آصف اعجاز شیخ نے  اہم منصوبے پر مختلف حوالہ جات پر مشتمل تفصیلی بریفنگ دی۔\nسیف سٹی پروجیکٹ کے تحت بلڈنگ و دیگر انفراسٹرکچرز کے حوالے سے بھی بریفنگ دی گئی۔\nوزیر داخلہ سندھ نے کہا کہ پروجیکٹ کے ابتدائی مرحلے میں ریڈ زون میں شامل ائیرہورٹ کلفٹن و شاہراہ فیصل میں کسی ایک کو جلد سے جلد مکمل کیا جائے۔ \nانہوں نے کہا کہ میں چاہتا ہوں کہ سیف سٹی پروجیکٹ کے ثمرات شہریوں تک منتقل کیئے جائیں، اس پروجیکٹ کی تکمیل سے حفاظتی اقدامات اور جرائم کے خلاف پولیس اقدامات کو مذید تقویت ملے گی۔\nوزیر داخلہ نے امید ظاہر کی کہ یہ منصوبہ اسٹریٹ کرائمز،ہائی ویز رابرز، دہشت گردوں اور سماج دشمن عناصر کے خلاف پولیس کا ایک مؤثر ہتھیار ثابت ہوگا اور اس سے کراچی میں اسٹریٹ کرائم میں واضح کمی ہوگی۔\nانہوں نے مزید امید ظاہر کرتے ہوئے کہا کہ جرائم کی بیخ کنی اور کریمنلز کا قلع قمع کرنے میں سیف سٹی پروجیکٹ ایک اہم ٹول ثابت ہوگا۔\nاجلاس میں سیکریٹری داخلہ اقبال میمن، پروجیکٹ ڈائریکٹر این آر ٹی سی و دیگر نے شرکت کی۔",
        "published_date": "Wed, 14 May 25 12:39:44 +0000",
        "source": "Express Urdu"
    },
    {
        "guid": "4bbf70d8928f5500a60fb1008aba7563",
        "title": "بلوچستان کے رکن اسمبلی اور پی پی رہنما علی مدد جتک کی ریلی میں دھماکا، 1 جاں بحق",
        "link": "https://www.express.pk/story/2761448/blast-ali-madad-jatak-rally-2761448/",
        "image_url": "https://img.express.pk/logo/expresslogo.webp",
        "article": "پاکستان پیپلزپارٹی کے ایم پی اے علی مدد جتک کی ریلی پر بم حملہ ہوا ہے جس میں ایک شخص جاں بحق جبکہ پانچ افراد زخمی ہوئے اور ایک گاڑی کو جزوی نقصان پہنچا ہے۔\nپولیس کے مطابق علی مدد جتک ریلی کے ہمراہ جلسہ گاہ کی جانب رواں دواں تھے کہ اس دوران کوئٹہ کے سریاب روڈ پر نامعلوم افراد نے اُن کے قافلے کو نشانہ بنایا۔ واقعے کے بعد تمام زخمیوں کو ریسکیو کر کے طبی امداد کیلیے اسپتال منتقل کردیا۔\nپولیس نے تصدیق کی کہ علی مدد جتک حملے میں محفوظ رہے جبکہ وقوعہ سے شواہد اکھٹے کر کے تحقیقات شروع کردی گئیں ہیں۔\nدوسری جانب بلوچستان حکومت نے علی مدد جتک کے قافلے پر حملے کی مذمت کرتے ہوئے رپورٹ طلب کرلی۔ ترجمان بلوچستان حکومت شاہد رنگ نے کہا کہ علی مدد جتک کے قافلے پر حملہ بزدلانہ اقدام ہے، منتخب نمائندوں پر حملے جمہوری نظام پر حملے کے مترادف ہیں۔\nانہوں نے کہا کہ حملہ آوروں کو کیفر کردار تک پہنچایا جائے گا، ایسی کارروائیاں ہمارے عزم کو کمزور نہیں کر سکتیں۔",
        "published_date": "Wed, 14 May 25 12:30:39 +0000",
        "source": "Express Urdu"
    },
    {
        "guid": "cf0cbcea6fbe1671493596c287be8bdb",
        "title": "دی سمپسنز کارٹون کے تخلیق کار اسٹیو پیپون انتقال کرگئے",
        "link": "https://www.express.pk/story/2761447/the-simpsons-cartoon-creator-steve-pepoon-dies-2761447/",
        "image_url": "https://img.express.pk/logo/expresslogo.webp",
        "article": "امریکی ٹیلی ویژن کی تاریخ کے سب سے مقبول اینیمیٹڈ سیریز ’’دی سمپسنز‘‘ کے ایمی ایوارڈ یافتہ مصنف اسٹیو پیپون 68 سال کی عمر میں داعیٔ اجل کو لبیک کہہ گئے۔\nاسٹیو پیپون کی اہلیہ میری اسٹیفنسن نے اس المناک واقعہ کی تصدیق کرتے ہوئے بتایا کہ وہ کافی عرصے سے دل کی بیماری ’کارڈیک ایمائیلوئیڈوسس‘ کا شکار تھے۔\nپیپون نے اپنے کیریئر کا آغاز 1989 میں ’’دی سمپسنز‘‘ سے کیا تھا، جو آج تک دنیا بھر میں مقبول ہے۔ ان کی تخلیقی صلاحیتوں کو 1991 میں اس وقت بین الاقوامی پذیرائی ملی جب ان کی لکھی ہوئی قسط \"Homer vs. Lisa and the 8th Commandment\" نے ایمی ایوارڈ اپنے نام کیا۔\nان کی پیشہ ورانہ زندگی کا ایک اور قابل ذکر پہلو یہ تھا کہ ’’دی سمپسنز‘‘ میں پیش کی گئی کہانیوں نے کئی بار حقیقت کا روپ دھار لیا۔ 1993 میں ایک وبائی بیماری کی پیش گوئی سے لے کر 2021 میں خلائی سیاحت کی درست پیش گوئی تک، یہ سیریز ہمیشہ سے معاشرتی رجحانات کو بے نقاب کرتی رہی ہے۔\nپیپون نے نہ صرف ’’دی سمپسنز‘‘ بلکہ ’’روزین‘‘ اور ’’دی وائلڈ تھورن بیریز‘‘ جیسے مشہور شوز کےلیے بھی یادگار تحریریں تخلیق کیں۔ ان کی تحریروں میں طنز اور مزاح کے ساتھ ساتھ گہرے اخلاقی سوالات بھی پوشیدہ ہوتے تھے۔\nان کی وفات نہ صرف ان کے خاندان بلکہ پوری ٹیلی ویژن انڈسٹری کےلیے ایک ناقابل تلافی نقصان ہے۔ پیپون کی تخلیقات نے نہ صرف امریکی بلکہ عالمی ثقافت پر گہرا اثر چھوڑا ہے، اور ان کا کام آنے والی نسلوں کو متاثر کرتا رہے گا۔",
        "published_date": "Wed, 14 May 25 12:07:21 +0000",
        "source": "Express Urdu"
    },
    {
        "guid": "0617f89a0a84bb1b21f18ab68c241776",
        "title": "بھارت پر حملے سے قبل آرمی چیف نے نماز فجر کی امامت کروائی، یہ لمحات رقت آمیز تھے، خواجہ آصف",
        "link": "https://www.express.pk/story/2761446/before-the-attack-on-india-the-army-chief-led-the-fajr-prayer-these-moments-were-memorable-khawaja-asif-2761446/",
        "image_url": "https://img.express.pk/logo/expresslogo.webp",
        "article": "وزیر دفاع خواجہ  آصف نے کہا ہے کہ بھارت پر حملے سے قبل سپہ سالار جنرل عاصم منیر نے نماز فجر کی امامت کروائی، یہ لمحات رقت آمیز تھے۔\nخواجہ آصف نے سی ایم ایچ سیالکوٹ کا دورہ کیا جہاں انہوں نے پاک بھارت کشیدگی کے دوران زخمی ہونے والے پاک فوج کے جوانوں کی عیادت کی۔\nوزیر دفاع کے ہمراہ جی او سی 15 ڈیو میجر جنرل عمران خان بابر تھے، خواجہ آصف کو زیر علاج زخمیوں کی صحت کے حوالے سے آگاہ کیا گیا۔\nاس موقع پر میڈیا سے بات چیت کرتے ہوئے وزیر دفاع نے کہا کہ میرے لئے اعزاز کی بات ہے کہ ان جوانوں کے پاس آیا ہوں جو دفاع پاکستان میں زخمی ہوئے، ہمارے جوان بہادری سے بارڈر پر لڑے۔\nان کا کہنا تھا کہ ہماری ایک چیک پوسٹ پر سو سے زائد گولے پھینکے گئے، ہمارے جوانوں کے حوصلے بلند ہیں، اپنے وطن کی حفاظت کے لئے وہ صحت یاب ہونے کے بعد پرعزم ہیں۔\nوزیر دفاع نے کہا کہ ہمارے فوجی ہماری آزادی ضمانت ہیں، 78 سال بعد ہمیں مکمل آزادی حاصل ہوئی ہے۔\nخواجہ آصف نے کہا کہ تینوں افواج کے سربراہوں کی ہمت اور ملک کے لیے محبت لازوال ہے، ایک رات کے اندر ہم نے ملکی سالمیت کی حفاظت ثابت کی۔\nان کا کہنا تھا کہ بھارت نے اب جارحیت کی تو اس کا منہ توڑ جواب دیا جائے گا، پوری قوم پاک فوج کے ساتھ سیسہ پلائی کی دیوار ثابت ہوگی۔\nانہوں نے کہا کہ پوری قوم پاک فوج کے بہادر سپاہیوں کی ممنون ہے، بھارت پر حملے سے قبل سپہ سالار نے نماز فجر کی امامت کروائی، یہ لمحات رقت آمیز تھے۔",
        "published_date": "Wed, 14 May 25 12:07:06 +0000",
        "source": "Express Urdu"
    },
    {
        "guid": "1af6c978c9c13a8ece5d6c506088e4e7",
        "title": "پی ایس ایل؛ وارنر کے بعد ہیلز نے بھی پاکستان آنے کا اعلان کردیا",
        "link": "https://www.express.pk/story/2761445/psl-boost-after-warner-hales-also-confirms-pakistan-trip-2761445/",
        "image_url": "https://img.express.pk/logo/expresslogo.webp",
        "article": "کراچی کنگز کے غیرملکی کپتان ڈیوڈ وارنر کے بعد اسلام آباد یونائیٹڈ کے ایلکس ہیلز نے پاکستان سپر لیگ (پی ایس ایل) 10 کے بقیہ میچز کیلئے پاکستان آنے کا اعلان کردیا۔\nپی ایس ایل 10 میں بطور دفاعی چیمپئین اپنے مہم جاری رکھنے والی اسلام آباد یونائیٹڈ کی فرنچائز نے اپنے سوشل میڈیا پلیٹ فارمز پر انگلینڈ کے اسٹار کرکٹر ایلکس ہیلز کے پاکستان آنے کا اعلان کیا۔\nانہوں نے کہا کہ اسلام اسلام آباد یونائیٹڈ ہمیشہ سے میرے دل کے بہت قریب رہی ہے، وہ پہلی ٹیم تھی جس کیلئے میں پاکستان میں کھیلا اور مداحوں کی جانب سے جو سپورٹ ملی وہ ناقابل یقین رہی۔\nمزید پڑھیں: آسٹریلوی کرکٹرز بھارت جانے سے کترانے لگے، وارنر پاکستان واپسی کو تیار\nایلکس ہیلز نے کہا کہ اپریل میں فرنچائز نے دوبارہ مجھے سائن کیا تو میں واقعی ٹورنامنٹ کے آخری مراحل میں شامل ہونے کیلئے بیتاب تھا، پاکستان واپسی پر خوش ہوں۔\nمزید پڑھیں: \"پاکستان آنے کیلئے سیکیورٹی کا بہانہ بنانے والا بھارت اب خود غیر محفوظ\"\nقبل ازیں پاک بھارت جنگ بندی کے بعد بورڈ نے پی ایس ایل کے بقیہ میچز 17 مئی سے دوبارہ شروع کرنے کا اعلان کیا تھا، جس کیلئے غیرملکی پلئیرز اپنی فرنچائز کو جوائن کریں گے۔",
        "published_date": "Wed, 14 May 25 11:30:08 +0000",
        "source": "Express Urdu"
    },
    {
        "guid": "e971466b9c6e0b566d2edbff1ef2c393",
        "title": "پی آئی اے کا پاکستان کی فتح کو منانے کا انوکھا انداز",
        "link": "https://www.express.pk/story/2761444/pia-celebrates-pakistans-victory-in-a-unique-way-2761444/",
        "image_url": "https://img.express.pk/logo/expresslogo.webp",
        "article": "پی آئی اے نے آپریشن بنیان مرصوص میں پاکستان کی فتح کو منانے کیلئے انوکھا انداز اپنالیا۔ \n ترجمان پی آئی اے کے مطابق قومی ائیرلائن کی جانب سے دوران پرواز مسافروں کی خصوصی تواضع کا اہتمام کیا جارہا ہے، تمام ملکی اور غیر ملکی پروازوں میں جشن فتح کے کیک کاٹنے کا آغاز کردیا گیا ہے۔\nپی آئی اے کی اندرون ملک پروازوں کے علاوہ بین الاقوامی روٹس ٹورنٹو، فرانس، عرب ممالک اور دیگر روٹس پر جانے والی پروازوں میں بھی کیک کاٹے جارہے ہیں۔\nیاد رہے کہ پاکستان کی مسلح افواج نے 6 اور 7 مئی کی شب بھارتی فوج کی بزدلانہ جارحیت کے ردعمل میں 10 مئی 2025 کو آپریشن ’بنیان مرصوص‘ کا آغاز کیا تھا جس میں دشمن کو بدترین شکست سے دوچار ہونا پڑا۔\nپاکستان نے بھارت کے 26 اہم ملٹری ٹارگٹس کو کامیابی سے نشانہ بنایا جبکہ اس سے قبل 6 مئی کو پاکستان میں گھسنے کی کوشش کے دوران 5 بھارتی طیاروں کو بھی تباہ کیا گیا جن میں فرانس سے خریدے گئے جدید رافیل طیارے بھی شامل تھے۔",
        "published_date": "Wed, 14 May 25 11:25:05 +0000",
        "source": "Express Urdu"
    },
    {
        "guid": "5ffb5c626dc11ca687208279948c830e",
        "title": "پاکستان میں تمباکو نوشی کے 413 برانڈز دستیاب، 286 برانڈ کی غیر قانونی اسمگلنگ",
        "link": "https://www.express.pk/story/2761442/413-tobacco-brands-available-in-pakistan-286-brands-illegally-smuggled-2761442/",
        "image_url": "https://img.express.pk/logo/expresslogo.webp",
        "article": "پاکستان میں تمباکو نوشی کے 413 برانڈز مارکیٹ میں دستیاب ہیں 286 برانڈز بیرون ملک سے غیر قانونی طور پر اسمگل ہو رہے ہیں اور صرف 19 برانڈز حکومت کے قواعد کے مطابق رجسٹرڈ ہیں۔\nایکسپریس نیوز کے مطابق انسٹی ٹیوٹ فار پبلک اوپینین ریسرچ (IPOR) نے پاکستان بھر میں غیر قانونی سگریٹ کے تیزی سے پھیلاؤ پر اپنی تحقیقی رپورٹ جاری کر دی جس میں انکشاف کیا گیا ہے کہ ملک میں ٹیکس چوری اور اسمگل شدہ سگریٹ کھلے عام فروخت ہو رہے ہیں۔\nیہ رپورٹ آج پشاور میں IPOR کے ایگزیکٹو ڈائریکٹر طارق جنید نے باقاعدہ طور پر جاری کی۔ رپورٹ کے مطابق پاکستانی مارکیٹ میں دستیاب 54 فیصد سے زائد سگریٹ برانڈز مقامی قوانین کی خلاف ورزی کر رہے ہیں ان قوانین میں ٹریک اینڈ ٹریس سسٹم (TTS) اور لازمی گرافیکل ہیلتھ وارننگز (GHWs) شامل ہیں۔\nمطالعہ کے دوران ملک کے 19 اضلاع میں 1,520 ریٹیل آؤٹ لیٹس کا سروے کیا گیا جس میں مجموعی طور پر 413 سگریٹ برانڈز کی نشاندہی کی گئی۔ حیران کن طور پر صرف 19 برانڈز ہی مکمل طور پر ٹریک اینڈ ٹریس سسٹم سے مطابقت رکھتے پائے گئے، جبکہ 286 برانڈز پر نہ ٹیکس اسٹیمپ موجود تھے اور نہ ہی صحت سے متعلق گرافیکل ہیلتھ وارننگ تصاویر پائی گئیں۔\nطارق جنید نے کہا 2009ء میں گرافیکل ہیلتھ وارننگز اور 2022ء میں ٹریک اینڈ ٹریس سسٹم کے نفاذ کے باوجود عمل درآمد نہایت کم سطح پر ہے جو کہ فوری اور مؤثر اقدامات کی ضرورت کو ظاہر کرتا ہے۔\nرپورٹ کے مطابق غیر قانونی برانڈز میں سے 45 فیصد بیرون ملک سے اسمگل شدہ ہیں جبکہ 55 فیصد برانڈز مقامی سطح پر بغیر ٹیکس کی ادائیگی کے تیار کیے جا رہے ہیں۔ مزید برآں، 332 برانڈز قانونی کم از کم قیمت 162.25 روپے سے بھی کم قیمت پر فروخت ہو رہے ہیں، جن میں سے بعض صرف 40 روپے میں دستیاب ہیں۔ یہ نہ صرف قیمتوں کے تعین کے قوانین کی خلاف ورزی ہے بلکہ قومی خزانے کو بڑے پیمانے پر نقصان پہنچا رہا ہے۔\nاعداد و شمار سے ظاہر ہوتا ہے کہ دیہی علاقوں میں قانون پر عمل درآمد نہایت کمزور ہے، جہاں عدم تعمیل کی شرح 58 فیصد ہے، جبکہ شہری علاقوں میں یہ شرح 49 فیصد ہے۔ اس سے دیہی علاقوں میں خصوصی توجہ اور سخت نگرانی کی ضرورت ظاہر ہوتی ہے۔\nطارق جنید نے مزید کہا کہ دکان داروں میں غیر قانونی سگریٹ فروخت کرنے کا کوئی خوف نظر نہیں آتا۔ حکومت سے گزارش ہے کہ وہ دکانوں پر سخت چیکنگ کا نظام نافذ کرے اور غیر قانونی کاروبار کے خلاف فوری کارروائی عمل میں لائے۔\nIPOR نے حکام سے مطالبہ کیا ہے کہ وہ قانون کے نفاذ کو ترجیح دیں، ریگولیٹری نظام کو مضبوط بنائیں اور قومی آمدن کے نقصان کو روکنے کے لیے غیر قانونی سگریٹوں کے کاروبار پر قابو پائیں تاکہ کاروباری اداروں کے لیے مساوی مواقع فراہم کیے جا سکیں۔\nایف بی آر کو تمباکو سے سالانہ 300 ارب روپے کا ریونیو حاصل ہوتا ہے تاہم ایف بی آر کے پاس چھاپوں کے لیے مکمل سہولیات موجود نہیں، تمام برانڈز کو ٹیکس نیٹ میں لانے کی تجویز دی گئی ہے جس کا مقصد غیر قانونی برانڈز کو ٹیکس نیٹ میں لانا ہے۔",
        "published_date": "Wed, 14 May 25 11:24:49 +0000",
        "source": "Express Urdu"
    },
    {
        "guid": "395d58d74134142a3e389264126627d2",
        "title": "سونے کی قیمت میں آج کمی ریکارڈ",
        "link": "https://www.express.pk/story/2761441/gold-price-hits-record-low-today-2761441/",
        "image_url": "https://img.express.pk/logo/expresslogo.webp",
        "article": "عالمی اور مقامی مارکیٹوں میں سونے کی قیمت میں ایک روزہ تیزی کے بعد آج دوبارہ کمی ریکارڈ کی گئی۔\nرپورٹ کے مطابق بین الاقوامی بلین مارکیٹ میں ایک روزہ تیزی کے بعد بین الاقوامی بلین مارکیٹ میں فی اونس سونے کی قیمت 23ڈالر کی کمی سے 3ہزار 235ڈالر کی سطح پر آگئی۔\nعالمی مارکیٹ میں قیمت کم ہونے کے نتیجے میں مقامی صرافہ مارکیٹوں میں بھی 24قیراط کا حامل فی تولہ سونے کی قیمت بھی 2ہزار 300روپے کی کمی سے 3لاکھ 41ہزار 900روپے کی سطح پر آگئی۔\nاس کے علاوہ فی دس گرام سونے کی قیمت 1 ہزار 972روپے گھٹ کر 2لاکھ 93ہزار 124روپے کی سطح پر آگئی۔\nفی تولہ چاندی کی قیمت بغیر کسی تبدیلی کے 3ہزار 482روپے اور دس گرام چاندی کی قیمت بھی بغیر کسی تبدیلی کے 2ہزار 985روپے کی سطح پر مستحکم رہی۔",
        "published_date": "Wed, 14 May 25 11:19:21 +0000",
        "source": "Express Urdu"
    },
    {
        "guid": "117f9def457eaea56b8e25049b537ce4",
        "title": "اچھی صحت کیلئے ’بھنڈی والے پانی‘ کا وائرل ٹرینڈ، آخر کتنی سچائی؟",
        "link": "https://www.express.pk/story/2761440/is-okra-water-actually-healthy-new-tiktok-trend-2761440/",
        "image_url": "https://img.express.pk/logo/expresslogo.webp",
        "article": "بھنڈی سے ہم سب ہی واقف ہیں جو مختلف روز مرہ پکوانوں میں استعمال ہوتی ہے۔\nتاہم اب ٹک ٹاک بھنڈی کے لیے ایک نیا استعمال لے کر آیا ہے۔ بھنڈی والا پانی۔\nاس ٹک ٹاک ٹرینڈ میں کچی بھنڈی کو رات بھر پانی میں بھگو کر، پھر اگلے دن اس پانی کو پینا شامل ہے۔ انجیلا گراہم نامی ایک غذائی ماہر خاتون کا کہنا تھا کہ ٹاک ٹاکرز اسے بلڈ شوگر کو کنٹرول کرنے، آنتوں کی صحت اور یہاں تک کہ وزن کے انتظام کے لیے قدرتی علاج کے طور پر فروغ دے رہے ہیں۔\nلیکن کیا بھنڈی کا پانی واقعی صحت بخش ہے؟\nاس میں کوئی شک نہیں کہ بھنڈی غذائیت سے بھرپور ہوتی ہے۔ یہ وٹامن K اور C کا ایک بہترین ذریعہ ہے اور فولیٹ، وٹامن B6، مینگنیز اور تھامین کی قابل ذکر مقدار فراہم کرتا ہے۔\nبھنڈی کیلوریز میں بھی بہت کم ہے، فی کپ صرف 33 کیلوریز۔ اور اگر یہ کسی اضافی تیل کے ساتھ تیار نہیں کیا جاتا تو یہ چکنائی سے پاک بھی ہے۔\nلیکن اگرچہ اس سبزی کے بہت سے صحت کے فوائد ہیں، انجیلا نے کہا کہ یہ واضح نہیں ہے کہ اس کے کتنے غذائی اجزا پانی میں منتقل ہوتے ہیں۔\nاگرچہ یہ غذا کے طور پر غذائیت سے بھرپور ہے، لیکن ضروری نہیں کہ یہ فوائد پانی کے جذب ہونے پر کارآمد ثابت ہوں۔",
        "published_date": "Wed, 14 May 25 11:12:15 +0000",
        "source": "Express Urdu"
    },
    {
        "guid": "fb39032d7e4434b23b86340a8e95bd75",
        "title": "کراچی: کام کاج کا کیوں کہا؟؟ بے رحم اولاد نے والد کو قتل کردیا",
        "link": "https://www.express.pk/story/2761439/karachi-ruthless-children-kill-father-for-asking-them-to-work-2761439/",
        "image_url": "https://img.express.pk/logo/expresslogo.webp",
        "article": "جوہر آباد کے علاقے فیڈرل بی ایریا بلاک 15 فلاح مسجد کے قریب موٹرسائیکل سوار مشکوک افراد سے بوری میں بند ایک شخص کی لاش ملی۔\nپولیس نے موٹرسائیکل سوار دونوں افراد کو حراست میں لے کر بوری بند لاش کو چھیپا ایمبولینس کے ذریعے عباسی شہید اسپتال منتقل کردیا، ایس ایس پی ڈسٹرکٹ سینٹر ذیشان شفیق صدیقی کے مطابق مقتول کی شناخت 60 سالہ خاور انجم کے نام سے کی گئی۔\nمقتول حکمت کا کام کرتا تھا جبکہ اس کا آبائی تعلق اندرون سندھ میر پور خاص سے تھا، مقتول کو اس کے دونوں بیٹوں نے تشدد کا نشانہ بنانے کے بعد گلا گھونٹ کر قتل کیا اور لاش کو بوری میں بند کر کے موٹرسائیکل پر ٹھکانے لگانے لے جا رہے تھے تاہم پولیس نے معمول کے مطابق چیکنگ کے دوران موٹرسائیکل سوار کو مشکوک جانتے ہوئے روک کر تلاشی لی تو بوری میں سے لاش ملی۔\nمقتول کے دونوں بیٹوں ابراہیم اور افضل کو گرفتار کرلیا گیا ہے، مقتول خاور انجم اپنے بیٹوں کے ساتھ مدرسہ ذکریا خیریا میں ایک کمرے میں رہائش پذیر تھا، ایس ایچ او جوہر آباد راشد رحمان کے مقتول والد کے بچے بے روزگار تھے۔ چھوٹا بیٹا کراچی یونیورسٹی میں کمپیوٹر سائنس کا طالب علم تھا۔ بچوں اور والد کے درمیان جھگڑا رہتا تھا۔\nایس ایچ او جوہر آباد کے مطابق ملزمان نے بیان میں بتایا کہ والد کی جانب سے میر پور خاص ٹنڈو جان محمد میں موجود زمینوں پر کام کرنے کا کیلئے زور دیا جاتا تھا جس پر اکثر والد سے اختلاف ہوتا تھا۔ گزشتہ رات کھانا کھانے کے بعد والد کو کولڈرنک میں چوہے مار دوائی ملا کر دی جس کے بعد بدترین تشدد کرکے والد کو موت کی نیند سلا دیا گیا۔\nصبح لاش کو پلاسٹک میں پیک کیا اور بوری میں ڈال کر ٹھکانے لگانے کیلئے جا رہے تھے کہ پولیس کے ہاتھوں پکڑے گئے ۔ پولیس حکام کے مطابق مقتول کے آبائی علاقے میں اہلیہ، ایک بیٹا اور بیٹی موجود ہے۔ تاہم اہل خانہ کے آنے کے بعد واقعے کا مقدمہ درج کیا جائیگا۔",
        "published_date": "Wed, 14 May 25 11:09:24 +0000",
        "source": "Express Urdu"
    },
    {
        "guid": "88bfd60fdaea0a39db172fb78f63c16f",
        "title": "بھارت کی سفارتی ناکامی: آپریشن سندور کے دوران اسے کسی ملک کی حمایت نہ ملی، انڈین ایکسپریس",
        "link": "https://www.express.pk/story/2761438/indias-diplomatic-failure-it-did-not-receive-support-from-any-country-during-operation-sindoor-indian-express-2761438/",
        "image_url": "https://img.express.pk/logo/expresslogo.webp",
        "article": "مودی سرکار کی سفارتی اور جنگی ناکامی پر نیو انڈین ایکسپریس کا چشم کشا آرٹیکل سامنے آیا ہے جس میں کہا گیا ہے کہ آپریشن سندور کے دوران بھارت کو کسی پڑوسی ملک کی حمایت حاصل نہ ہوسکی۔\nانڈین ایکسپریس نے اپنے آرٹیکل میں کہا ہے کہ جنگ کے معاملے میں روس اور گلوبل ساؤتھ نے بھی غیر جانب داری اختیار کی،  یورپی یونین کے ساتھ بھی بھارت کی سفارتی کشیدگی ظاہر ہوگئی، روس کی بے رخی نے بھارت کی خارجہ پالیسی کی کمزوریوں کو بے نقاب کردیا۔\nانڈین ایکسپریس نے کہا کہ امریکی ثالثی کے بعد بھارت کی قیادت مایوسی اور انکار کی کیفیت میں مبتلا تھی، صدر ٹرمپ نے بھارت کو انتباہ کیا کہ اگر لڑائی نہ رکی تو تجارت بند کردی جائے گی جس سے بھارت کی خارجہ پالیسی پر سوالات کھڑے ہوگئے ہیں۔\nانڈین ایکسپریس نے لکھا ہے کہ ٹرمپ نے بھارت کی کارروائی کو جارحیت قرار دیا،  آپریشن سندور کی قانونی حیثیت پر عالمی سطح پر شکوک و شبہات ابھر رہے ہیں، بھارت کی جانب سے امریکی مفادات کے لیے یک طرفہ رعایتیں ہیں، بھارت نے وائٹ ہاؤس میں وزیرِ اعظم کی ملاقات کے لیے زمین و آسمان ایک کر دیے۔ \nانڈین ایکسپریس کے مطابق ٹرمپ سے ملاقات کے فوراً بعد بھارت نے غیر قانونی تارکین وطن کو ذلت آمیز انداز میں فوجی طیاروں کے ذریعے واپس لیا، بھارتی حکومت نے خودداری ترک کرتے ہوئے امریکی دباؤ پر تجارتی محصولات میں نرمی کر دی جس سے زرعی اشیاء بھی متاثر ہوئیں۔\nاخبار نے لکھا ہے کہ امریکی ٹیکنالوجی کمپنیوں کے حق میں بھارتی پالیسیوں اور قواعد و ضوابط کا ازسرِ نو جائزہ لیا جارہا ہے، نئی دہلی نے امریکی نیوکلیئر ری ایکٹر کمپنیوں کے لیے قوانین میں ترمیم کا وعدہ کیا جس سے قومی سلامتی پر سوالات کھڑے ہوگئے ہیں۔\nآرٹیکل میں لکھا گیا ہے کہ بھارتی حکمران طبقہ کمپریڈر ایلیٹ ہے، جو مکمل طور پر امریکی مفادات کے تابع ہوچکا ہے، بھارت کی معاشی خودمختاری اور قومی وقار امریکی مفادات کے سامنے قربان ہوچکے ہیں جنہیں عوامی سطح پر شدید تنقید کا سامنا ہے۔\nانڈین ایکسپریس کے مطابق بھارت کی کارروائیوں پر انسانی حقوق کی تنظیموں کی جانب سے مذمت کی گئی جب کہ پاکستان نے اپنی ایٹمی صلاحیت مؤثر انداز میں منوالی، آپریشن سندور جیسے اقدامات بار بار دہرانے سے نتیجہ نہیں بدلے گا، صرف 100 گھنٹوں میں ناکامی کا سامنا ہوگا، بار بار کی عسکری مہم جوئی سے نہ صرف اثر ختم ہو گا بلکہ قیادت پر عوام کا اعتماد بھی متزلزل ہوگا۔\nانڈین ایکسپریس نے لکھا کہ پاکستان ایک بڑی عسکری طاقت ہے، چند رن وے خراب کر دینا یا ریڈار جام کرنا پاکستان کو مرعوب نہیں کرسکتا، بھارت کے لیے بہتر ہے کہ ٹرمپ جیسے غیر متعصب ثالث سے مدد لے کر مسئلہ حل کرے اور آگے بڑھے۔\nاخبار نے لکھا کہ ہمیں ہر کچھ عرصے بعد نئی فوجی حکمتِ عملی کا خواب دیکھنا بند کرنا ہو گا، پاکستان ایک ماہر ملک ہے، پاکستان جلد ہی بھارتی حکمت عملی کا مؤثر جواب تیار کر لیتا ہے بھارت کو اپنی ناکام قیادت پر نظر ثانی اور پاکستان کی جوابی صلاحیت کا ادراک کرنا ہوگا۔\nانڈین ایکسپریس نے تجزیہ کیا کہ بھارت کی قیادت امریکی دباؤ کے سامنے جھک گئی جس سے قومی خودمختاری پر سوالات پیدا ہوگئے۔",
        "published_date": "Wed, 14 May 25 10:47:38 +0000",
        "source": "Express Urdu"
    },
    {
        "guid": "3a7ff71f7be5d69b4adf95a81dc8cd9b",
        "title": "مسلم لیگ ن نے حافظ عبدالکریم کو سینیٹ کا امیدوار نامزد کردیا",
        "link": "https://www.express.pk/story/2761437/pml-n-has-nominated-hafiz-abdul-karim-as-its-candidate-for-the-senate-seat-2761437/",
        "image_url": "https://img.express.pk/logo/expresslogo.webp",
        "article": "مرکزی جمعیت اہل حدیث کے امیر علامہ ساجد میر کی وفات کے بعد پنجاب سے سینیٹ کی خالی ہونے والی جنرل نشست پر انتخابات 29 مئی کو ہونگے۔\nصوبائی الیکشن کمیشن آفس سے دو امیدواروں حافظ عبدالکریم اور علامہ ہشام الہی ظہیر نے کاغذات نامزدگی حاصل کرلیے، کل کاغذات نامزدگی جمع کرانے کا آخری روز ہے۔\nمسلم لیگ ن نے ناظم اعلیٰ مرکزی جمعیت اہل حدیث حافظ عبدالکریم کو سینیٹ کی نشست پر اپنا امیدوار نامزد کردیا، وزیر اعظم شہباز شریف نے حافظ عبدالکریم کو کاغذات نامزدی جمع کرانے کی ہدایت کردی ہے۔\nذرائع کے مطابق صدر مسلم لیگ ن میاں نواز شریف نے پروفیسر ساجد میر کے فرزند احمد میر کو سینیٹ نشست کی پیشکش کی تھی جس سے انہوں نے معذرت کر لی۔\nاحمد میر نے نواز شریف سے کہا کہ سینیٹ کی نشست پروفیسر ساجد میر کی ذاتی نہیں بلکہ جماعت کی تھی، حافظ عبدالکریم سینیٹ نشست کے لیے بہترین امیدوار ہیں۔",
        "published_date": "Wed, 14 May 25 10:39:05 +0000",
        "source": "Express Urdu"
    },
    {
        "guid": "5801845c41ce1b54817862f7cbcf2fbb",
        "title": "بھارتی دفاعی ماہر سشانت سنگھ کی مودی سرکار اور گودی میڈیا پر سخت تنقید",
        "link": "https://www.express.pk/story/2761436/indina-defence-analyst-sushant-singh-ki-modi-par-sakht-tanqeed-2761436/",
        "image_url": "https://img.express.pk/logo/expresslogo.webp",
        "article": "نئی دہلی: بھارت کے ممتاز دفاعی تجزیہ کار سشانت سنگھ نے وزیر اعظم نریندر مودی کی حالیہ پالیسیوں، جنگی حکمت عملی اور میڈیا کے کردار کو سخت تنقید کا نشانہ بنایا ہے۔ \nانہوں نے کہا کہ بھارت کی روایتی پالیسی کو پسِ پشت ڈال کر مودی نے نہ صرف امریکہ کے دباؤ میں آکر کمزوری دکھائی بلکہ بھارتی خارجہ پالیسی کو دہائیوں پیچھے دھکیل دیا ہے۔\nسشانت سنگھ کے مطابق: \"نریندر مودی کا ٹرمپ کے دباؤ میں آنا انتہائی شرمناک ہے۔ بھارت کی ہمیشہ سے حکمت عملی رہی کہ پاکستان کے ساتھ کوئی بھی بحران عالمی فورمز پر نہ لے جایا جائے، لیکن مودی نے خود اس پالیسی کو دفن کر دیا۔\"\nانہوں نے مزید کہا: \"مودی نے یہ تاثر دیا کہ بھارت کی اصل جنگ چین سے ہے اور پاکستان کوئی حیثیت نہیں رکھتا، لیکن آج وہی پاکستان پانچ بھارتی جنگی طیارے، جن میں تین رافیل بھی شامل ہیں، مار گرانے کا دعویٰ کر رہا ہے — اور بھارت اس کی تردید بھی نہیں کر سکا۔\"\nسشانت سنگھ نے کہا کہ گودی میڈیا نے سچ چھپایا، جھوٹ پھیلایا اور جو ادارے سچ لائے جیسے The Wire اور The Hindu، ان پر پابندیاں لگا دی گئیں۔\nانہوں نے کہا \"بین الاقوامی میڈیا نے سیٹلائٹ تصاویر کی مدد سے بھارتی طیاروں کی تباہی کی تصدیق کی، لیکن بھارت میں جھوٹ بولنے والوں کو ہیرو بنا دیا گیا۔\"\nان کا کہنا تھا \"پاکستانی میڈیا نے پیشہ ورانہ انداز میں حقائق پر مبنی رپورٹنگ کی جس کی وجہ سے عالمی سطح پر توجہ حاصل کی۔ رافیل طیاروں کا چین کی مدد سے گرایا جانا جیو اسٹریٹیجک نقطۂ نظر سے انتہائی اہم ہے۔\"\nسشانت نے بھارتی سوشل میڈیا پر جھوٹی خبروں کے پھیلاؤ اور صحافیوں کی بدکرداری پر بھی شدید برہمی کا اظہار کیا۔",
        "published_date": "Wed, 14 May 25 10:38:13 +0000",
        "source": "Express Urdu"
    },
    {
        "guid": "ba076cfd7b406cf76b88c4a67f5d3e8d",
        "title": "پنجاب میں ہیٹ ویو الرٹ جاری، بارش برسانے والا سسٹم ملک میں کب داخل ہوگا؟",
        "link": "https://www.express.pk/story/2761435/punjab-m-heatwave-alert-jari-barish-barsane-wala-system-mulk-m-kb-dakhil-hoga-2761435/",
        "image_url": "https://img.express.pk/logo/expresslogo.webp",
        "article": "پی ڈی ایم اے پنجاب نے صوبے بھر میں ہیٹ ویو سے متعلق الرٹ جاری کرتے ہوئے کمشنرز و ڈپٹی کمشنرز کو ہدایات جاری کر دیں۔\nڈی جی پی ڈی ایم اے کے مطابق ضلعی انتظامیہ سمیت تمام متعلقہ محکمے متوقع ہیٹ ویو اور موسمی صورتحال کے پیش نظر الرٹ رہیں۔\nپی ڈی ایم اے پنجاب نے محکمہ اسکول ایجوکیشن، ہیلتھ، ٹرانسپورٹ، لوکل گورنمنٹ، ریسکیو 1122 اور دیگر متعلقہ محکموں کو الرٹ جاری کر دیا۔ 15 مئی سے 19 مئی تک پنجاب کے بڑے شہروں اور میدانی علاقوں میں درجہ حرارت بڑھنے اور ہیٹ ویو کے خدشات ہیں۔\nترجمان پی ڈی ایم اے کا کہنا ہے کہ آئندہ چند دنوں میں درجہ حرارت میں غیر معمولی اضافے کا خدشہ ہے، 20 مئی تک درجہ حرارت 04 سے 07 ڈگری سینٹی گریڈ معمول سے زیادہ رہنے کا خدشہ ہے۔\nمغربی ہواؤں کا سلسلہ 19 مئی کی شام سے پنجاب میں داخل ہونے کے امکانات ہے، 19 سے 20 مئی کے دوران پنجاب کے بیشتر اضلاع میں بارش کا بھی امکان ہے۔\nوزیر اعلیٰ پنجاب کی ہدایت کے مطابق ضلعی انتظامیہ کو الرٹ جاری کر دیا ہے، انتظامیہ عوامی مقامات پر صاف پانی کی فراہمی کو یقینی بنائے۔\nڈی جی پی ڈی ایم اے نے ہدایت دی ہے کہ اسپتالوں اور موبائل ہیلتھ یونٹس میں ہیٹ اسٹروک سے متعلق ابتدائی طبی امداد کی فراہمی یقینی بنائی جائے، گرمی اور لو کی شدت میں اضافے سے عوام الناس کو بھی محتاط رہنا ہوگا۔\nڈی جی عرفان علی کاٹھیا کا کہنا ہے کہ دوپہر کے وقت کام کرنے والے لو سے بچنے کا اہتمام کریں، ہلکے رنگ کے کپڑے پہنیں اور سر ڈھانپ کر رکھیں جبکہ بچوں بزرگوں کا خاص خیال رکھیں اور غیر ضروری سفر سے گریز کریں۔\nایمرجنسی میں پی ڈی ایم اے ہیلپ لائن 1129 یا ریسکیو 1122سے رابطہ کریں۔",
        "published_date": "Wed, 14 May 25 10:38:05 +0000",
        "source": "Express Urdu"
    },
    {
        "guid": "b79071c36685178ae8f3fd0fd2031fd6",
        "title": "بھارتی بزدلانہ جارحیت کے دوران زخمی ہونے والے مزید 2 بہادر سپوت شہید",
        "link": "https://www.express.pk/story/2761434/two-more-brave-sons-injured-during-indian-cowardly-aggression-martyred-2761434/",
        "image_url": "https://img.express.pk/logo/expresslogo.webp",
        "article": "بھارتی بزدلانہ جارحیت کے دوران زخمی ہونے والے پاک فوج کے مزید 2 بہادر سپوت شہید ہوگئے۔\nپاک فوج کے شعبہ تعلقات عامہ (آئی ایس پی آر) کی جانب سے جاری بیان کے مطابق بھارتی افواج نے 6 اور 7 مئی کی درمیانی شب بزدلانہ جارحیت کے دوران خواتین، بچوں اور بزرگوں سمیت معصوم شہریوں کو نشانہ بنایا، جس کے دوران مسلح افواج کے جوانوں نے بھرپور جذبے اور مثالی بہادری کے ساتھ مادر وطن کا دفاع کیا۔\nترجمان پاک فوج نے کہا کہ اس دوران زخمی ہونے والے وطن کے مزید 2 بہادر سپوت دوران علاج شہادت کے رتبے پر فائز ہوگئے،  جس کے بعد مسلح افواج کے شہید اہلکاروں کی کل تعداد 13 ہو گئی جبکہ 78 فرائض کی انجام دہی کے دوران زخمی ہوئے۔\nآئی ایس پی آر نے کہا کہ شہید ہونے والوں میں پاک فوج کے حوالدار محمد نوید شہید اور پاک فضائیہ کے سینئر ٹیکنیشن محمد ایاز شہید شامل ہیں، جن کی عظیم قربانی ان کی ہمت، فرض سے لگن اور غیر متزلزل حب الوطنی کا لازوال ثبوت ہے۔\nترجمان پاک فوج کے مطابق پاکستان کی مسلح افواج پاکستان کے عوام کے ساتھ ملکر ان بہادر شہداء کو خراج عقیدت پیش کرتی ہے اور سوگوار خاندانوں سے دلی تعزیت کا اظہار کرتی ہے۔\nآئی ایس پی آر نے کہا کہ حملے میں زخمی ہونے والے تمام افراد کی جلد اور مکمل صحت یابی کے لئے بھی دعا گو ہے، شہداء کی یہ قربانی ہمیشہ قوم یاد رکھے گی، پاکستان زندہ باد - افواج پاکستان پائندہ باد۔\nشہدا ہمارا اثاثہ ہیں، قربانیوں کو فراموش نہیں کریں گے، صدر مملکت\nصدر آصف علی زرداری نے بھارتی جارحیت کے  نتیجے میں  مسلح افواج کے 2 زخمی جوانوں کی شہادت پر اظہارِ تعزیت کیا اور پاک آرمی کے حوالدار محمد نوید شہزاد  اور پاک فضائیہ کے سینئر ٹیکنیشن محمد ایاز کی شہادت پر گہرے دکھ اور افسوس کا اظہار کیا۔\nصدر مملکت نے حوالدار محمد نوید شہزاد  اور سینئر ٹیکنیشن محمد ایاز  کی وطن کیلئے خدمات، عظیم قربانی پر انہیں خراجِ عقیدت پیش کیا اور کہا کہ ہمارے شہداء ہمارا اثاثہ ہیں، انکی قربانیوں  کو فراموش نہیں کریں گے۔",
        "published_date": "Wed, 14 May 25 10:17:50 +0000",
        "source": "Express Urdu"
    },
    {
        "guid": "988cfcab93309b2520572c9b369d38ed",
        "title": "وزیرِ اعظم کا آرمی چیف کے ہمراہ معرکہ حق کے دوران آپریشن بُنیان مرصوص کی فرنٹ لائن چھاؤنی کا دورہ",
        "link": "https://www.express.pk/story/2761432/prime-minister-visits-front-lines-of-operation-banyan-al-marsous-during-the-battle-for-truth-2761432/",
        "image_url": "https://img.express.pk/logo/expresslogo.webp",
        "article": "وزیراعظم اور آرمی چیف  نے سیالکوٹ کی پسرور چھاؤنی کا دورہ کیا، وزیراعظم کو معرکے کی تفصیلات اور کور کی موجودہ آپریشنل تیاریوں پر بریفنگ دی گئی۔\nسرکاری اعلامیے کے مطابق وزیراعظم شہباز شریف نے بہادری دکھانے والے جوانوں کو خراج تحسین پیش کیا، وزیراعظم نے معرکہ حق کے تحت کامیاب فوجی کارروائی میں بہادری اور پیشہ ورانہ مہارت کا مظاہرہ کرنے والے جوانوں کو سراہا۔ وزیراعظم کے پہنچنے پر چیف آف آرمی اسٹاف اور کور کمانڈر گوجرانوالہ نے ان کا پرتپاک استقبال کیا۔\nان کے ہمراہ نائب وزیراعظم و وزیر خارجہ، وزیر دفاع، وزیر منصوبہ بندی و ترقی اور وزیر اطلاعات، چیف آف آرمی اسٹاف جنرل سید عاصم منیر نشانِ امتیاز (ملٹری) اور چیف آف ایئر اسٹاف ایئر مارشل ظہیر احمد بابر سدھو نشانِ امتیاز (ملٹری) بھی دورے کے موقع پر موجود تھے۔\nوزیراعظم کو معرکے کی تفصیلات اور کور کی موجودہ آپریشنل تیاریوں پر بریفنگ دی گئی۔وزیراعظم نے پاکستان کی مسلح افواج کی غیر معمولی کارکردگی کو سراہا اور کہا کہ پاکستان کی بہادر افواج نے قوم کے غیر متزلزل عزم سے مضبوط ہو کر مادرِ وطن کا جرات مندانہ دفاع کیا اور دشمن کی بزدلانہ جارحیت کو چند ہی گھنٹوں میں بے مثال مہارت اور عزم سے ناکام بنا دیا، اس فتح کو تاریخ میں سنہری حروف سے لکھا جائے گا۔\nوزیراعظم نے فرنٹ لائن پر موجود افسروں اور جوانوں سے ملاقات کی اور ان کے بلند حوصلے، پیشہ ورانہ صلاحیتوں اور ہمہ وقت تیاری کی تعریف کی۔\nوزیراعظم نے کہا کہ پاکستان کو اپنے ان بیٹوں پر فخر ہے، جو قوم کا فخر اور تاج ہیں، معصوم شہریوں، بچوں، خواتین اور بزرگوں پر بمباری کر کے انہیں دہشت گرد قرار دینا انتہائی شرم ناک، غیر اخلاقی اور بین الاقوامی قوانین کی صریح خلاف ورزی ہے، پاکستان نے غیر جانب دار تحقیقات کی پیشکش کی لیکن بھارت نے جان بوجھ کر اس راہ سے گریز کیا کیونکہ ان کے پاس کوئی ثبوت نہ تھا، غرور اور جھوٹی انا کے تحت حملہ کیا گیا جس کا الحمدللہ منہ توڑ جواب دیا گیا۔",
        "published_date": "Wed, 14 May 25 10:10:31 +0000",
        "source": "Express Urdu"
    },
    {
        "guid": "79c85f30ba60e832fa976bc32fc91e9e",
        "title": "کرنل صوفیہ کو دہشتگردوں کی بہن قرار دینے پر بی جے پی اور کانگریس آمنے سامنے",
        "link": "https://www.express.pk/story/2761431/colonel-sofia-ko-dehshatgardo-ki-behan-qrar-dene-pr-bjp-or-congress-aamne-samne-2761431/",
        "image_url": "https://img.express.pk/logo/expresslogo.webp",
        "article": "مدھیہ پردیش کے وزیر وجے شاہ کی جانب سے بھارتی فوج کی مسلمان ترجمان کرنل صوفیہ قریشی کو دہشتگردوں کی بہن قرار دینے پر بی جے پی اور کانگریس آمنے سامنے آگئے۔\nبھارتی جارحیت پر پاکستان کے منہ توڑ جواب پر بھارتی حکومت اب تک تلملا رہی ہے۔\nبی جے پی کے مدھیہ پردیش کے وزیر وجے شاہ کا کہنا تھا کہ مودی نے دہشت گردوں کی بہن کرنل صوفیہ قریشی کو سبق سکھانے کے لیے آگے کیا ہے۔\nکانگریس جماعت کے کارکنوں نے کرنل صوفیہ قریشی کو دہشت گردوں کی بہن کہنے پر وجے شاہ کے خلاف مظاہرہ کیا۔ مشتعل کارکنوں نے وجے شاہ کے نام کی تختی پر سیاہی پھینک دی۔\nکانگریس کے مشتعل کارکنوں نے وجے شاہ اور مودی سرکار کے خلاف نعرے بازی بھی کی جبکہ مودی سرکار مردہ باد اور وجے شاہ مردہ باد کے نعرے لگائے گئے۔\nدفاعی ماہرین کے مطابق کانگریس کی جانب سے وجے شاہ کے خلاف احتجاج ثابت کرتا ہے کہ بی جے پی کی پالیسیوں سے کوئی خوش نہیں، کانگریس اور بی جے پی کے کارکنوں کے درمیان یہ محاذ آرائی بھارت کے اندر تقسیم کو واضح کرتی ہے۔",
        "published_date": "Wed, 14 May 25 10:02:57 +0000",
        "source": "Express Urdu"
    },
    {
        "guid": "e7b3470e5fcf2247e511b97fd4e974e5",
        "title": "ٹرمپ کی جانب سے سیزفائر کے اعلان پر بھارتی سیاستدان بھڑک اٹھے",
        "link": "https://www.express.pk/story/2761430/trump-ki-janib-se-ceasefire-ke-elan-ke-bad-indian-politician-bharak-uthe-2761430/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ کی جانب سے 10 مئی کو پاکستان اور بھارت کے درمیان جاری کشیدگی کے بعد جنگ بندی (سیز فائر) کے اعلان کو بھارت نے کھلے عام مسترد کر دیا ہے۔ \nاس اعلان کے بعد بھارت میں سیاسی اور صحافتی حلقوں میں شدید ردعمل دیکھنے میں آیا ہے، جب کہ مودی سرکار پر زبردست تنقید کی جا رہی ہے۔\nبھارتی سیاستدان پرکاش امبیڈکر نے کہا کہ: \"امریکہ نے سیزفائر کا اعلان کیا اور بھارت کو خبر تک نہ ہوئی۔ یہ مودی حکومت کی سفارتی ناکامی ہے۔\"\nانہوں نے مزید کہا کہ مودی اور بھارتی دفتر خارجہ اس معاملے پر خاموش تماشائی بنے بیٹھے ہیں، جبکہ ٹرمپ نے بھارت کی قومی سلامتی کو مذاق بنا دیا ہے۔\nکانگریس کے رہنما پون کھھیڑا نے کہا: \"اگر مودی کو سیز فائر کا علم نہیں تھا تو کم از کم قوم کو اعتماد میں لینا چاہیے تھا۔\"\nانہوں نے دعویٰ کیا کہ:\"بھارت کی خارجہ پالیسی اب دہلی سے نہیں، بلکہ واشنگٹن سے چلائی جا رہی ہے۔\"\nمعروف صحافی ارناب گوسوامی نے ٹرمپ کے بیان کو سختی سے رد کرتے ہوئے کہا: \"یہ ہمارا اندرونی معاملہ ہے، ٹرمپ کو اس پر بیان دینے کا کوئی حق نہیں۔ ہم صرف اپنی حکومت اور افواج کی بات مانیں گے، باہر والوں کی نہیں۔\"\nدفاعی ماہرین کا کہنا ہے کہ: \"آپریشن بنیان مرصوص کے بعد مودی نے خاموشی سے امریکہ سے سیز فائر کی اپیل کی اور پھر اس سے انکاری ہو گیا۔\"\nان کے مطابق، سیزفائر کا فیصلہ دہلی میں نہیں بلکہ واشنگٹن میں ہوا، اور مودی کی خاموشی اس کی سب سے بڑی دلیل ہے۔",
        "published_date": "Wed, 14 May 25 10:01:33 +0000",
        "source": "Express Urdu"
    },
    {
        "guid": "496b2e61074c49533160ae30407a0058",
        "title": "واٹس ایپ نے اسٹیٹس شیئرنگ کا آپشن متعارف کرادیا",
        "link": "https://www.express.pk/story/2761429/whatsapp-update-to-introduce-status-2761429/",
        "image_url": "https://img.express.pk/logo/expresslogo.webp",
        "article": "واٹس ایپ نے حال ہی میں ایک نیا فیچر متعارف کرایا ہے جس کے تحت صارفین اپنے اسٹیٹس اپ ڈیٹس کو دوسروں کے ساتھ شیئر کر سکتے ہیں۔\nرپورٹس کے مطابق صارفین ایسا کرنے کے اس وقت اہل ہونگے جب صارف نے \"Allow Sharing\" کا آپشن فعال کیا ہوا ہوگا۔ \n\n\"Allow Sharing\" کے نئے فیچر کے ذریعے صارفین اپنے اسٹیٹس اپ ڈیٹس کو دوسروں کے ساتھ شیئر کرنے کی اجازت حاصل کرسکتے ہیں۔ یہ اختیار ڈیفالٹ طور پر غیر فعال ہوگا تاکہ صارفین کی پرائیویسی برقرار رہے۔ \nجب کوئی صارف کسی اسٹیٹس کو دیکھے گا جس پر \"Allow Sharing\" فعال ہے تو وہ اسے اپنے اسٹیٹس میں ری پوسٹ کر سکے گا۔ واٹس ایپ نے اس فیچر کو اس طرح ڈیزائن کیا ہے کہ ری شیئرنگ کے دوران اصل صارف کے فون نمبر یا دیگر ذاتی معلومات ظاہر نہ ہوں تاکہ صارفین کی پرائیویسی محفوظ رہے۔\nواٹس ایپ نے \"Accounts Center\" کے ذریعے صارفین کو اپنے اسٹیٹس اپ ڈیٹس کو انسٹاگرام اور فیس بک پر بھی شیئر کرنے کی سہولت فراہم کی ہے۔",
        "published_date": "Wed, 14 May 25 09:51:25 +0000",
        "source": "Express Urdu"
    },
    {
        "guid": "a90d65d14aed2d797d939a7cdfce2e63",
        "title": "پشاور ہائیکورٹ میں تین ملزمان کی درخواستیں مسترد، فوجی عدالتوں سے سزاؤں کا فیصلہ درست قرار",
        "link": "https://www.express.pk/story/2761428/peshawar-high-court-rejects-petitions-of-three-accused-upholds-sentences-handed-down-by-military-courts-2761428/",
        "image_url": "https://img.express.pk/logo/expresslogo.webp",
        "article": "پشاور ہائی کورٹ نے تین ملزمان کی فوجی عدالتوں سے ملی سزاؤں کے خلاف اپیل مسترد کرتے ہوئے سزاؤں کو درست قرار دے دیا۔\nایکسپریس نیوز کے مطابق پشاور ہائی کورٹ میں ملٹری کورٹ کی سزاؤں کے خلاف تین درخواستوں پر سماعت ہوئی جو کہ جسٹس صاحبزادہ اسداللہ اور جسٹس فضل سبحان پر مشتمل دو رکنی بنچ کے روبرو ہوئی۔\nایڈیشنل اٹارنی جنرل ثنا اللہ نے کہا کہ ملٹری کورٹ نے ملزمان کو سزائیں قانون کے مطابق دی ہیں، ملزمان نے مجسٹریٹ کے سامنے اقبال جرم کیا، ملزمان کا تعلق کالعدم تنظیم سے ہے۔\nایڈیشنل اٹارنی جنرل نے کہا کہ عدالت نے ایک ملزم کو عمرقید، ایک کو 20 سال جبکہ تیسرے ملزم کو 16 سال قید کی سزا دی ہے،  ملٹری کورٹ نے تمام تقاضے پورے کئے تھے، ملزمان کو اپیل کا حق اور پسند کا وکیل دیا گیا تھا۔\nبعدازاں پشاور ہائی کورٹ نے ملٹری کورٹ کی جانب سے دی گئی سزاؤں کو درست قرار دے دیا اور سزا کے خلاف تینوں درخواستوں کو مسترد کردیا۔",
        "published_date": "Wed, 14 May 25 09:51:10 +0000",
        "source": "Express Urdu"
    },
    {
        "guid": "3b049e2efe6b2a312a48291818c1162b",
        "title": "کراچی: ناظم آباد میں اسکول کے باہر فائرنگ، باپ جاں بحق، کمسن بیٹی زخمی",
        "link": "https://www.express.pk/story/2761427/karachi-firing-outside-school-in-nazimabad-father-killed-young-daughter-injured-2761427/",
        "image_url": "https://img.express.pk/logo/expresslogo.webp",
        "article": "کراچی کے علاقے ناظم آباد نمبر 3 گول مارکیٹ کے قریب پائلٹ اسکول کے باہر فائرنگ کے نتیجے میں ایک شخص جاں بحق جبکہ اس کی کمسن بیٹی زخمی ہوگئی۔\nپولیس کے مطابق فائرنگ کا واقعہ ذاتی رنجش کا نتیجہ معلوم ہوتا ہے۔ موٹر سائیکل سوار ایک ملزم اسکول کے باہر پہلے سے گھات لگائے بیٹھا تھا، جیسے ہی مقتول راشد اپنی بیٹی آمنہ کو اسکول چھوڑنے آیا، ملزم نے ٹارگٹ کر کے اندھا دھند فائرنگ کر دی۔\nفائرنگ کے نتیجے میں راشد موقع پر ہی دم توڑ گیا جبکہ آمنہ شدید زخمی ہوئی، دونوں کو فوری طور پر عباسی شہید اسپتال منتقل کیا گیا، جہاں ابتدائی طبی امداد کے بعد زخمی بچی کو جناح اسپتال منتقل کر دیا گیا۔\nپولیس کے مطابق دونوں کو سر پر ایک ایک گولی لگی ہے، ملزم فائرنگ کے بعد موقع سے فرار ہونے میں کامیاب ہو گیا۔\nجائے وقوعہ سے پستول کا ایک خول برآمد ہوا ہے جسے فرانزک تجزیے کے لیے بھجوا دیا گیا ہے۔",
        "published_date": "Wed, 14 May 25 09:50:05 +0000",
        "source": "Express Urdu"
    },
    {
        "guid": "751fa16c39c387cb8c95e3bb28b5bf2e",
        "title": "پاکستان کیخلاف نہ بولنے پر بالی ووڈ اسٹارز کیخلاف مہاراشٹرا پولیس ایکشن میں آگئی",
        "link": "https://www.express.pk/story/2761426/maharashtra-police-takes-action-against-bollywood-stars-for-not-speaking-out-against-pakistan-2761426/",
        "image_url": "https://img.express.pk/logo/expresslogo.webp",
        "article": "حالیہ پاک بھارت کشیدگی اور جنگ پر پاکستان کیخلاف خاموشی اختیار کرنے پر مہاراشٹر پولیس نے اپنے ہی فنکاروں کو تنقید کا نشانہ بنا ڈالا۔\nجہاں پاک بھارت کشیدگی کے دوران بھارت کے کئی فنکار پاکستان کیخلاف زہر اُگلتے رہے اور سوشل میڈیا پر جھوٹی خبریں پھیلائیں وہیں بھارت کے کچھ بڑے اسٹارز ایسے بھی تھے جنہوں نے اس سنگین نوعیت کے معاملے پر خاموشی اختیار کی اور کسی بھی قسم کا بیان دینے سے گریز کیا۔\nتاہم بھارتی انتہا پسندوں سمیت مہاراشٹرا پولیس کو بھی یہ بات ہضم نہ ہوئی اور اپنے ہی فنکاروں کو سوشل میڈیا پر ٹرول کرنا شروع کردیا۔\nمہارشٹرا پولیس کی انسٹاگرام اسٹوری کا ایک اسکرین شاٹ سوشل میڈیا پر وائرل ہو رہا ہے جس میں انہوں نے پاکستان کیخلاف نہ بولنے والے سپر اسٹارز کی تصاویر شیئر کی ہیں جن کے منہ پر تالے کا ایموجی لگا ہے۔ \nاس اسٹوری میں مہاراشٹرا پولیس نے سلمان خان، شاہ رُخ خان، عامر خان، دیپیکا پڈوکون اور عالیہ بھٹ جیسے دیگر بڑے بالی ووڈ اسٹارز پر تنقید کرتے ہوئے کہا کہ ’ ڈیئر سیلیبریٹیز اب امن ہے، اب آپ لوگ انسٹاگرام پر واپس آ سکتے ہیں، اب آپ کے غیرملکی مداحوں کے ناراض ہونے کا کوئی خطرہ باقی نہیں رہا‘۔\n\nسوشل میڈیا صارفین کی جانب سے مہاراشٹرا پولیس کی اِس پوسٹ کو بالی ووڈ فنکاروں خاص طور پر بالی ووڈ کے تینوں خانز کی پاکستان کیلئے کچھ نہ بولنے کی پالیسی پر ایک طنزیہ حملہ قرار دیا جارہا ہے۔\nیاد رہے کہ دونوں ممالک کے درمیان جنگ بندی کے بعد سلمان خان اور عامر خان کا ردعمل سامنا آگیا تھا جس میں انہوں نے جنگ بندی اور امن کی اپیل کی تھی تاہم اسکے باوجود دونوں فنکاروں پر شدید تنقید کی گئی کیوںکہ انہوں نے اپنے بیان میں پاکستان کیخلاف ایک جملہ بھی نہیں لکھا۔\nیہی وجہ تھی کہ چند گھنٹوں بعد ہی سلمان خان کی جانب سے ان کا بیان سوشل میڈیا سے ڈیلیٹ کر دیا گیا۔",
        "published_date": "Wed, 14 May 25 09:49:20 +0000",
        "source": "Express Urdu"
    },
    {
        "guid": "46d6328462536f9f759f434172fcb50a",
        "title": "اڈیالہ جیل حکام کی نظرثانی درخواست مسترد، عمران خان کی بیٹوں سے بات کرانے کا حکم",
        "link": "https://www.express.pk/story/2761425/adiala-jail-hukam-ki-nazarsani-appeal-mustarad-imran-khan-ki-beto-se-baat-krane-ka-hukm-2761425/",
        "image_url": "https://img.express.pk/logo/expresslogo.webp",
        "article": "ایف آئی اے سینٹرل عدالت اسلام آباد نے سہولیات فراہمی کیس میں اڈیالہ جیل حکام کی فیصلے پر نظرثانی کی درخواست مسترد کر دی۔\nاسپیشل جج سینٹرل شاہ رخ ارجمند نے کیس کی سماعت کی۔ عدالت نے بانی پی ٹی آئی کی بیرون ملک موجود بیٹوں سے ٹیلی فونک گفتگو کرانے اور ذاتی معالج سے چیک اَپ بھی کرانے کا حکم دیا۔\nعدالت نے فیصلے میں کہا کہ 10 جنوری، 28 جنوری اور 3 فروری کے عدالتی حکم پر عمل درآمد کریں۔ عدالت نے تمام حقائق کو دیکھنے کے بعد ہی آرڈر کیا تھا اس لیے اڈیالہ جیل حکام کی نظرثانی درخواست مسترد کی جاتی ہے۔\nقبل ازیں، بانی پی ٹی آئی کے وکلاء نے بچوں سے بات اور ذاتی معالج سے چیک اَپ کی استدعا کی تھی جبکہ جیل حکام کی جانب سے عدالت کے گزشتہ حکم نامہ پر جواب جمع کروایا گیا۔\nاڈیالہ جیل حکام کی رپورٹ میں بتایا گیا تھا کہ جیل رولز میں بیرون ملک بات کرانے اور ذاتی معالج سے چیک اَپ کا کوئی ذکر موجود نہیں۔\nسپرنٹنڈنٹ اڈیالہ جیل نے استدعا کی کہ عدالت 10 جنوری اور 3 فروری کے آرڈر پر نظرثانی کرے، عدالت بانی پی ٹی آئی کی بیرون ملک بیٹوں سے گفتگو کرانے اور ذاتی معالج چیک اَپ کی درخواست مسترد کر دے۔\nرپورٹ میں بتایا گیا کہ بانی پی ٹی آئی کے حوالے سے الزام ہے کہ ناحق اور غیر مجاز سہولیات انجوائے کر رہے ہیں، اس وجہ سے دوسرے قیدی بھی ایسی سہولیات کا مطالبہ کر رہے ہیں۔ عدالت کا بانی کی بچوں سے بیرون ملک بات کرانے اور ذاتی معالج چیک اَپ کا حکم قیدیوں کے بنیادی حقوق کے خلاف ہے۔\nجیل حکام کی رپورٹ کے مطابق عدالتی حکم قیدیوں کے حوالے سے جیل رولز میں مساوات اور انصاف سے بھی منافی ہے، آئین کا آرٹیکل 25 تمام شہریوں کے لیے قانون طور پر برابری کی ضمانت دیتا ہے۔ آئین کا آرٹیکل 25 رنگ، ذات یا عقیدے کی بنیاد پر امتیاز سے منع کرتا ہے تمام شہری قانون کے سامنے برابر ہیں۔\nرپورٹ میں بتایا گیا کہ عدالت کا حکم مستقبل میں ایک مثال بنے گا، عدالتی حکم مستقبل میں عدالتی نظام کو بلیک میل کرنے اور جیل انتظامیہ پر غیر ضروری اور غیر مجاز مطالبات تسلیم کرانے کے لیے استعمال ہو سکتا ہے۔ فی الوقت اڈیالہ میں 93 غیر ملکی قیدی بھی موجود ہیں جو اپنے پیاروں سے بیرون ملک رابطہ کے خواہش مند ہیں لیکن بیرون ملک رابطہ کرنے کی سہولت کسی قیدی کو نہیں دی گئی، اس سہولت کو ایک قیدی تک محدود رکھنا امتیازی سلوک کے خلاف ہوگا۔\nپنجاب کی جیلوں سے قیدیوں کی جانب سے بڑی تعداد میں درخواستیں آئی ہیں جن میں قیدیوں نے جیلوں میں غیر امتیازی سلوک پر سخت مایوسی کا اظہار کیا، یہ سہولیات جیل رولز 1978 میں شامل نہیں ہیں۔\nعدالت نے کیس کی سماعت 21 مئی تک ملتوی کر دی۔",
        "published_date": "Wed, 14 May 25 09:40:17 +0000",
        "source": "Express Urdu"
    },
    {
        "guid": "1e611dce97cbde5a57512393fd05807e",
        "title": "14 ہزار فٹ سے زمین پر گرنے کے باوجود آئی فون ٹھیک حالت میں مل گیا",
        "link": "https://www.express.pk/story/2761424/skydiver-drops-iphone-from-14000-feet-2761424/",
        "image_url": "https://img.express.pk/logo/expresslogo.webp",
        "article": "حال ہی میں ایک حیران کن واقعہ پیش آیا ہے جب برطانیہ کے شہر ڈیون سے تعلق رکھنے والے 37 سالہ انجینئر اور اسکائی ڈائیونگ کے شوقین کیسی فلے نے 14,000 فٹ (تقریباً 4,267 میٹر) کی بلندی سے چھلانگ لگاتے وقت اپنا iPhone 13 Pro Max حادثاتی طور پر گرا دیا۔\nیہ فون ان کی ونگ سوٹ کی فرنٹ جیب سے اس وقت نکل گیا جب وہ طیارے سے چھلانگ لگا رہے تھے۔\nاس واقعے کی ویڈیو ان کے ہیلمٹ پر نصب GoPro کیمرے نے ریکارڈ کی۔ شروع شروع میں فلے کو لگا تھا کہ انہوں نے فون طیارے میں ہی چھوڑ دیا ہے۔\nبعد میں جب فون طیارے میں نہیں ملا تو انہوں نے \"Find My iPhone\" ایپ کے ذریعے اس کا پتہ لگایا جو ان کے لینڈنگ مقام سے تقریباً 4 میل دور ایک جنگل میں گرا ہوا تھا۔ \nجب وہ 30 منٹ پیدل چل کر اس مقام پر پہنچے تو انہیں توقع تھی کہ فون ٹوٹ چکا ہوگا یا کم از کم خراب ہو گیا ہوگا۔ تاہم، حیرت انگیز طور پر، فون بالکل صحیح حالت میں تھا، یہاں تک کہ اس پر کوئی خراش بھی نہیں آئی تھی۔\nدلچسپ بات یہ ہے کہ اس فون کا ایک بٹن، جو کچھ عرصہ قبل پانی گرنے کی وجہ سے جام ہو گیا تھا اب مکمل طور پر درست کام کر رہا تھا۔ \nیہ واقعہ iPhone 13 Pro Max کی مضبوطی اور پائیداری کا ایک غیر معمولی ثبوت ہے، اور اس نے سوشل میڈیا پر بھی کافی توجہ حاصل کی ہے۔",
        "published_date": "Wed, 14 May 25 09:37:42 +0000",
        "source": "Express Urdu"
    },
    {
        "guid": "e0a92a3f59fecb83c9d7924be210442e",
        "title": "مودی کے وزیر نے بھارتی کرنل صوفیہ قریشی کو ’دہشت گردوں کی بہن‘ قرار دے دیا",
        "link": "https://www.express.pk/story/2761422/modi-ke-minister-ne-colonal-sufia-quraishi-k-terrorist-k-sister-qarar-de-dya-2761422/",
        "image_url": "https://img.express.pk/logo/expresslogo.webp",
        "article": "بھارت کی حکمران جماعت بی جے پی ایک اور نفرت انگیز بیان کی زد میں آگئی ہے۔ \nمدھیہ پردیش کے وزیر اور بی جے پی کے سینئر رہنما وجے شاہ نے بھارتی فوج میں خدمات انجام دینے والی مسلم کرنل صوفیہ قریشی کو \"دہشتگردوں کی بہن\" قرار دے دیا، جس کے بعد بھارت کی سیاست میں زبردست ہلچل مچ گئی ہے۔\nیہ بیان کرنل صوفیہ کی جانب سے آپریشن سندور کی میڈیا بریفنگ کے بعد سامنے آیا، جس میں انہوں نے پاک فوج کی جوابی کارروائی کے نتیجے میں بھارت کو پہنچنے والے نقصانات کا اعتراف کیا تھا۔\nوجے شاہ نے الزام لگایا کہ: \"وزیر اعظم مودی نے دہشتگردوں کی بہن کو ہی فوجی جہاز میں بھیج کر حملے کروائے، کیونکہ ہماری بہنیں بیوہ ہو گئیں۔\"\nیہ بیان سوشل میڈیا پر تنقید کی زد میں آ گیا، اور اسے بھارتی فوج کی مسلم اہلکاروں کے ساتھ متعصبانہ رویہ قرار دیا جا رہا ہے۔\nکانگریس پارٹی نے وجے شاہ سے فوری مستعفی ہونے کا مطالبہ کرتے ہوئے کہا کہ یہ بیان ملک کو تقسیم کرنے کی کوشش ہے۔\nکانگریس صدر ملک ارجن کھرگے نے کہا کہ: \"بی جے پی رہنما کا بیان نفرت انگیز، قابلِ مذمت اور کرنل صوفیہ کی حب الوطنی پر حملہ ہے۔ انہیں فوری طور پر کابینہ سے ہٹایا جائے۔\"\nتجزیہ کاروں کے مطابق، بی جے پی حکومت فوجی ناکامی کا بوجھ مسلمانوں پر ڈالنے کی پرانی روش دہرا رہی ہے۔",
        "published_date": "Wed, 14 May 25 09:24:45 +0000",
        "source": "Express Urdu"
    },
    {
        "guid": "c6fd112cfe8bf35fc2f9b92ac55dc51d",
        "title": "شامی اسکالر ڈاکٹر عبدالعزیز کا افواج پاکستان کو زبردست خراجِ تحسین",
        "link": "https://www.express.pk/story/2761421/syrian-scholar-dr-abdul-aziz-ka-pak-forces-k-khiraj-tehseen-2761421/",
        "image_url": "https://img.express.pk/logo/expresslogo.webp",
        "article": "دمشق/اسلام آباد: شام کے معروف اسلامی اسکالر اور صوفی راہنما ڈاکٹر عبدالعزیز الخطیب الحسنی الجیلانی نے افواجِ پاکستان کو بھارت کے خلاف حالیہ معرکے میں فتح حاصل کرنے پر زبردست خراجِ تحسین پیش کیا ہے۔ \nانہوں نے اس کامیابی کو نہ صرف دو ریاستوں کی جنگ بلکہ ایمان و کفر کی معرکہ آرائی قرار دیا ہے۔\nڈاکٹر عبدالعزیز نے کہا: \"اس وقت پاکستان کی بہادری کی گونج پوری دنیا میں سنائی دے رہی ہے۔ ہماری افواج ہماری شان اور ہماری صف بندی سیسہ پلائی ہوئی دیوار کی مانند ہے۔\"\nانہوں نے سورۃ الصف کی آیت 4 کا حوالہ دیتے ہوئے کہا کہ اللہ تعالیٰ ایسے ہی مجاہدین سے محبت کرتا ہے جو متحد ہو کر اس کے راستے میں لڑتے ہیں۔\nانہوں نے افواجِ پاکستان کے سربراہ اور ہر سپاہی کو صوفیاء کی جماعت کی جانب سے سلامِ عقیدت پیش کیا اور کہا: \"آپ نے ایسا کام کر دکھایا ہے کہ تاریخ آپ کے نام سے بھری رہے گی۔ آپ کو فتح مبارک ہو، اللہ نے پاکستان کو محفوظ رکھا اور سربلند کیا۔\"\nڈاکٹر عبدالعزیز نے دشمنانِ اسلام کو خبردار کرتے ہوئے کہا: \"اب ہنود کے بعد یہود کی باری ہے، اللہ اکبر، اللہ آپ کی نصرت فرمائے۔\"\nانہوں نے کہا کہ وہ خود صوفیاء کی جماعت کے قائد کی حیثیت سے افواجِ پاکستان کے ساتھ کھڑے ہیں۔",
        "published_date": "Wed, 14 May 25 09:16:53 +0000",
        "source": "Express Urdu"
    },
    {
        "guid": "7767040465940ae4df68c41865ec1da6",
        "title": "بھارت نے مہا راجہ رنجیت سنگھ کی برسی پر سکھوں کے پاکستان جانے پر پابندی لگادی",
        "link": "https://www.express.pk/story/2761420/india-bans-sikhs-from-visiting-pakistan-on-maharaja-ranjit-singhs-death-anniversary-2761420/",
        "image_url": "https://img.express.pk/logo/expresslogo.webp",
        "article": "مہا راجہ رنجیت سنگھ کی برسی پر بھارت نے سکھوں کے پاکستان جانے پر پابندی لگا دی۔\nمہا راجہ رنجیت سنگھ کی برسی کے لیے 500 سکھ یاتریوں کے دورہ پاکستان پر غیر یقینی صورتحال پیدا ہوگئی ہے، مہا راجہ رنجیت سنگھ کی برسی 30 جون کو منائی جائے گی۔\nسیکیورٹی ذرائع کے مطابق بھارت اپنے شہریوں اور سکھوں کو نشانہ بنا کر پاکستان کیخلاف محاذ بنانا چاہتا ہے، مودی سرکار نے مہاراجہ رنجیت سنگھ کی برسی پر سکھوں کو پاکستان جانے سے روک دیا، بھارت نے 7 مئی 2025 سے سکھوں کے پاکستان میں داخلے پر پابندی عائد کر رکھی ہے۔\nسیکیورٹی ذرائع کا کہنا ہے کہ بھارت نے سکھوں کے مذہبی جذبات کو مجروح کرتے ہوئے کرتارپور راہداری کو بھی بند کر رکھا ہے، بھارتی جارحیت کے دوران بھارت نے سکھوں کے علاقوں پر حملہ کیا اور ان کی عبادت گاہ کو تباہ کرنے کی کوشش کی۔ بھارت نے امرتسر میں بھی میزائل داغے تاکہ سکھوں کو پاکستان کے خلاف بڑھکایا جا سکے۔\nسیکیورٹی ذرائع کے مطابق بھارت نے پاکستان میں سکھوں کے مقدس مقام ننکانہ صاحب پر بھی ڈرونز سے حملہ کی مذموم جسارت کرکے الزام پاکستان پر دھرنے کی کوشش کی۔\nدفاعی ماہرین کا کہنا ہے کہ ہندوستان سکھ مخالف احساسات اور جذبات کے ساتھ پچھلی کئی دہائیوں سے کھیل رہا ہے، مودی کی متعصبانہ سوچ نے مسلمانوں کے ساتھ ساتھ بھارت کی سرزمین سکھوں کے لیے بھی تنگ کر دی ہے، 1950 کے معاہدے کے مطابق سکھ یاتریوں کو چار اہم مذہبی مواقع پر پاکستان میں مزارات پر جانے کی اجازت ہے۔\nدفاعی ماہرین کے مطابق ان مذہبی مواقعوں میں گرو ارجن دیو کی برسی، گرو نانک کا یوم پیدائش، خالصہ پنتھ کا یوم تاسیس (بیساکھی) اور مہاراجہ رنجیت سنگھ کی برسی شامل ہیں، پاکستان کے ساتھ سکھوں کی قربت اور بھارت کے خلاف لڑنے کا بیان مودی سرکار کے لئے دردِ سر بن چکا ہے۔",
        "published_date": "Wed, 14 May 25 09:16:03 +0000",
        "source": "Express Urdu"
    },
    {
        "guid": "7b7f26d06332baf235d6322190e5d436",
        "title": "ڈرامے کے سیٹ پر ساتھی اداکارہ کیساتھ کونسا نامناسب واقعہ پیش آیا؟ اریج چودھری کا انکشاف",
        "link": "https://www.express.pk/story/2761419/what-inappropriate-incident-happened-with-a-co-star-on-the-set-of-the-drama-areej-chaudhry-reveals-2761419/",
        "image_url": "https://img.express.pk/logo/expresslogo.webp",
        "article": "پاکستانی اداکارہ اریج چودھری نے شوٹنگ سیٹ پر جونیئر اداکارہ کے ساتھ پیش آنے والے غیر مناسب واقعے کا انکشاف کردیا۔\nاریج چوہدری نے ایک نجی ٹی وی کے مارننگ شو میں انکشاف کیا کہ شوٹنگ کے دوران ایک جونیئر اداکارہ کے ساتھ پیش آنے والے غیر مناسب واقعے نے انہیں شدید حیرت اور پریشانی میں مبتلا کر دیا تھا۔ پروگرام میں اداکارہ سارہ عمیر اور میمونہ قدوس بھی موجود تھیں۔\nاریج چوہدری نے بتایا کہ لاہور میں اپنے پہلے ڈرامے کی شوٹنگ کے دوران انہیں محسوس ہوا کہ سیٹ پر کچھ مردوں کا عملہ غیر معمولی انداز میں ایک جگہ جمع ہو رہا ہے۔ جب وہ اس جگہ پر پہنچیں تو معلوم ہوا کہ ایک جونیئر اداکارہ کمرے میں لباس تبدیل کر رہی تھی اور کمرے میں ایسے شیشے لگے تھے جن کے ذریعے باہر سے اندر دیکھا جا سکتا تھا، جبکہ اداکارہ کو اس کا علم نہیں تھا۔\nانہوں نے بتایا کہ ایک شخص نے یہ منظر دیکھ کر دیگر مردوں کو بھی وہاں بلالیا تھا۔ ایسی صورتحال میں اریج کو کچھ سمجھ نہ آیا کہ کیا کریں تاہم انہوں نے فوری طور پر مداخلت کرتے ہوئے تمام افراد کو وہاں سے ہٹا دیا اور جانے پر مجبور کردیا۔ بعد ازاں انہوں نے جونیئر اداکارہ کو صورتحال سے آگاہ کیا تو وہ رونے لگ گئی، اریج نے اسے تسلی دی اور آئندہ محتاط رہنے کی تلقین بھی کی۔",
        "published_date": "Wed, 14 May 25 09:08:30 +0000",
        "source": "Express Urdu"
    },
    {
        "guid": "5791e89f0e2860f9f7a9787ab378d4fe",
        "title": "\"پاکستان آنے کیلئے سیکیورٹی کا بہانہ  بنانے والا بھارت اب خود غیر محفوظ\"",
        "link": "https://www.express.pk/story/2761418/tables-turn-india-faces-security-crisis-after-pakistan-excuses-2761418/",
        "image_url": "https://img.express.pk/logo/expresslogo.webp",
        "article": "آئی سی سی چیمپئینز ٹرافی میں پاکستان میں سیکیورٹی کا بہانہ بنانیوالا بھارت اب غیرملکیوں کھلاڑیوں کی انڈین پریمئیر لیگ (آئی پی ایل) میں شرکت کیلئے منتیں کرنے لگا۔\nمیڈیا رپورٹس کے مطابق آسٹریلیا اور انگلینڈ کے بعد جنوبی افریقی کرکٹرز بھی سیکیورٹی خدشار اور نیشنل ڈیوٹی کے باعث آئی پی ایل کھیلنے کیلئے بھارت آنے سے گریزاں ہیں۔\nگزشتہ روز کرکٹ آسٹریلیا نے اپنے بیان میں کہا تھا کہ بورڈ پلئیرز کے فیصلے کا احترام کرے گا، اگر وہ جانا چاہتے ہیں تو کوئی نہیں روکے گا تاہم ٹیم مینجمنٹ ورلڈ ٹیسٹ چیمپئین شپ میں شریک کھلاڑیوں سے متعلق فیصلے کا حق رکھتی ہے۔\nمزید پڑھیں: انگلش کرکٹرز کو بھی آئی پی ایل میں شرکت کی اجازت نہیں مل سکی \nبورڈ نے مزید کہا تھا کہ اپنے کرکٹرز کی حفاظتی انتظامات سے متعلق بھارتی بورڈ کیساتھ رابطے میں ہیں۔\nاسی طرح انگلش ٹیم کی ویسٹ انڈیز سے وائٹ بال سیریز کا آغاز 29 مئی سے ہوگا، اس میں 3 ون ڈے اور اتنے ہی ٹی 20 میچز کھیلے جائیں گے جبکہ آئی پی ایل میچز کا دوبارہ آغاز 17 مئی سے ہوگا جبکہ فائنل 3 جون کو کھیلا جائے گا۔\nمزید پڑھیں: \"نامور کرکٹرز کا آئی پی ایل کھیلنے سے انکار؛ بھارتی بورڈ کو ہضم نہ ہوا\"\n5 انگلش کرکٹرز کے آئی پی ایل فرنچائزز کیساتھ معاہدے ہیں، ان میں سے صرف 3 کھلاڑی جوز بٹلر، جیکب بیتھل اور ول جیکس کی ٹیموں کے ناک آؤٹس میں پہنچنے کا امکان ہے، جوفرا آرچر کا راجستھان رائلز کے ساتھ سیزن 20 مئی کو ختم ہوجائے گا جبکہ انگلش کرکٹر جیمی اوورٹن فی الحال واپس بھارت جانے کا ارادہ نہیں رکھتے۔\nانگلینڈ کرکٹ بورڈ نے دوٹوک انداز میں کھلاڑیوں پر واضح کردیا ہے کہ نیشنل ڈیوٹی کی وجہ سے ان کھلاڑیوں کو مزید آئی پی ایل کھیلنے کی اجازت نہیں دی جائے گی۔\nمزید پڑھیں: گلین میکسویل کیساتھ شادی نہ کرنے سے متعلق سوال؛ پریتی زنٹا بھڑک اٹھیں\nدوسری جانب جنوبی افریقی کرکٹر کی بھی آئی پی ایل میں دوبارہ شمولیت کا امکان نہ ہونے کے برابر دیکھائی دے رہا ہے، ابتدائی معاہدے کے مطابق تمام غیر ملکی کھلاڑیوں کو 26 مئی کو ریلیز کرنا تھا لیکن ری شیڈول ہونے کے بعد اب لیگ کا دوسرا 27 مئی سے پہلے ختم نہیں ہوگا جبکہ جنوبی افریقی کرکٹرز کو ورلڈ ٹیسٹ چیمپئین شپ کے فائنل کی تیاری کرنا ہے۔\nمزید پڑھیں: آئی پی ایل میں چیئرلیڈر، ڈی جیز کو نہ بلایا جائے، مگر کیوں؟\nجنوبی افریقا سے تعلق رکھنے والے کوربن بوش (ممبئی انڈینز)، ویان مولڈر (سن رائزرز حیدرآباد)، مارکو جانسن (پنجاب کنگز)، ایڈن مارکرم (لکھنؤ سپر جائنٹس)، لونگی نگیڈی (رائل چیلنجرز بنگلور)، کاگیسو ربادا (گجرات ٹائٹنز)، ریان ریکلٹن (سینٹ انڈینس) اور ٹریبیونل (ممبئی انڈینز) کی ٹیمیں شامل ہیں۔\nورلڈ ٹیسٹ چیمپئین شپ کے فائنل کیلئے 13 مئی کو اعلان کردہ فائنل اسکواڈ میں تمام کھلاڑیوں کے نام شامل ہیں۔",
        "published_date": "Wed, 14 May 25 09:05:29 +0000",
        "source": "Express Urdu"
    },
    {
        "guid": "f6da547b758f221ffed8a927033b66f2",
        "title": "پی ٹی آئی خواتین ونگ کی صدر کنول شوزب نے عمران خان کی بہن علیمہ خان کیخلاف محاذ کھول دیا",
        "link": "https://www.express.pk/story/2761417/pti-womens-wing-president-kanwal-shozab-opens-front-against-imran-khans-sister-aleema-khan-2761417/",
        "image_url": "https://img.express.pk/logo/expresslogo.webp",
        "article": "پی ٹی آئی کی رہنما اور اسلام آباد خواتین ونگ کی صدر کنول شوزب نے بانی پی ٹی آئی عمران خان کی بہن علیمہ خان کے خلاف محاذ کھول دیا۔\nرپورٹ کے مطابق پارٹی زوم میٹنگ کی کنول شوزب کی ایک ویڈیو منظر عام پر آگئی، کنول شوزب  نے کہا کہ پی ٹی آئی ہماری فیملی ہے، بہت افسوس ہوا جب علیمہ خان نے کہا کہ کون گوہر؟  اگر آپ کی تنظیم کے عہدوں کی فکر نہیں ہو گی تو پارٹی کی عزت کون کرے گا؟\nکنول شوزب  نے کہا کہ کوئی کون ہوتا ہے کسی کو منشی کہنے والا، علیمہ خان سیدھی طرح سیاست میں آنے کا اعلان کر دیں، مجھے جب بھی علیمہ آپاملیں گی میں ان سے لڑوں گی پوچھوں گی۔",
        "published_date": "Wed, 14 May 25 08:55:43 +0000",
        "source": "Express Urdu"
    },
    {
        "guid": "https://www.bbc.com/urdu/articles/crr7w4x4rkgo#0",
        "title": "روس نے پاکستان کے ساتھ تنازع میں انڈیا کی کھل کر حمایت کیوں نہیں کی؟",
        "link": "https://www.bbc.com/urdu/articles/crr7w4x4rkgo",
        "image_url": "https://ichef.bbci.co.uk/news/1024/branded_urdu/d074/live/e0f042d0-30a3-11f0-a5aa-0ffc203ec978.jpg",
        "article": "جب بھی روس اور انڈیا کے تعلقات کی بات ہوتی ہے تو لوگوں کو سوویت یونین کی گرمجوشی یاد آ جاتی ہے۔\n1955 میں سوویت یونین کے رہنما نکیتا خروشیف نے انڈیا کا دورہ کیا۔ اس دورے کے دوران انھوں نے کہا کہ ہم آپ کے بہت قریب ہیں، اگر آپ ہمیں پہاڑ کی چوٹی سے بھی پکاریں تو ہم آپ کے شانہ بشانہ ہوں گے۔\nیہاں تک کہ جب 1991 میں سوویت یونین ٹوٹ گیا اور صرف روس ہی بچا، تب بھی انڈیا کے ساتھ تعلقات میں اعتماد برقرار رہا۔ جب مغربی ممالک کشمیر کے حوالے سے مخمصے کا شکار تھے تو سوویت یونین نے کہا تھا کہ کشمیر انڈیا کا اٹوٹ انگ ہے۔\nسرد جنگ کے دوران سوویت یونین نے کئی بار اقوام متحدہ کی سلامتی کونسل میں مسئلہ کشمیر کو بین الاقوامی بنانے کی قراردادوں کو ویٹو کیا۔ انڈیا نے ہمیشہ کہا ہے کہ کشمیر انڈیا اور پاکستان کے درمیان دو طرفہ مسئلہ ہے اور روس شروع سے ہی اس کی حمایت کرتا رہا ہے۔\nاقوام متحدہ کی سلامتی کونسل کے مستقل ارکان میں سوویت یونین واحد ملک تھا جس نے 1957، 1962 اور 1971 میں کشمیر میں مداخلت کے لیے اقوام متحدہ کی قراردادوں کو بلاک کیا تھا۔ روس اب تک چھ بار اقوام متحدہ کی سلامتی کونسل میں انڈیا کے خلاف قراردادوں کو ویٹو کر چکا ہے۔ ان میں سے زیادہ تر ویٹو کشمیر کے لیے تھے۔\nسوویت یونین نے گوا میں پرتگالی راج کے خاتمے کے لیے اقوام متحدہ کی سلامتی کونسل میں انڈیا کی فوجی مداخلت کو بھی ویٹو کر دیا تھا۔\nاگست 2019 میں جب اس نے کشمیر کی خصوصی حیثیت ختم کی تو روس نے تب بھی انڈیا کی حمایت کی تھی۔ لیکن پہلگام حملے کے بعد پاکستان میں انڈیا کی فوجی کارروائی پر روس کا ردِ عمل انڈیا کے تئیں اتنا حوصلہ افزا نہیں دیکھا جا رہا ہے۔ \nروس کا ردعمل بہت متوازن اور غیر جانبدار تھا۔\nروس نے انڈیا اور پاکستان سے کشیدگی کم کرنے کی اپیل کی تھی اور ثالثی کی پیشکش بھی کی تھی۔ روسی صدر کے ترجمان دمتری پیسکوف نے کہا تھا کہ ’انڈیا ہمارا سٹریٹجک پارٹنر ہے، پاکستان بھی ہمارا پارٹنر ہے، ہم دہلی اور اسلام آباد دونوں کے ساتھ تعلقات کو اہمیت دیتے ہیں۔‘\n3 مئی کو انڈیا کے وزیر خارجہ ایس جے شنکر اور روسی وزیر خارجہ سرگئی لاوروف کے درمیان بات چیت ہوئی۔ اس بات چیت کے بارے میں معلومات دیتے ہوئے روسی وزارت خارجہ نے کہا تھا، ’روسی وزیر خارجہ نے دہلی اور اسلام آباد سے دو طرفہ بات چیت کے ذریعے تنازعہ ختم کرنے کی اپیل کی ہے۔‘\nروسی وزارت خارجہ کے اس تبصرے کو دوبارہ پوسٹ کرتے ہوئے تھنک ٹینک بروکنگز انسٹی ٹیوشن کی ایک سینئر فیلو تنوی مدن نے لکھا ’12 سال سے بھی کم عرصے میں روس نے یوکرین پر دو بار حملہ کیا اور انڈیا سے کہہ رہا ہے کہ پاکستان کے ساتھ تنازعہ کو بات چیت کے ذریعے حل کیا جائے۔‘\nتنوی مدن کی اس پوسٹ پر ایک ایکس صارف نے لکھا کہ ’روس کو کیا ہو گیا ہے؟ ہمارے وزیر اعظم یوکرین گئے اور کہا کہ روس اور یوکرین کو بات چیت کے ذریعے تنازعہ حل کرنا چاہیے جب کہ انڈیا کو روس جیسے آزمائے ہوئے دوست کے ساتھ کھڑا ہونا چاہیے تھا، اسے نیوٹن کا تیسرا قانون کہتے ہیں، یعنی ہر عمل کا ردعمل ہوتا ہے۔‘\nاس کے جواب میں تنوی مدن نے لکھا کہ ’یہ کہنا درست نہیں کہ 2022 میں یوکرین کے ساتھ جنگ ​​میں انڈیا نے روس کا ساتھ نہیں دیا تھا، اس لیے روس نے بھی اس کا ساتھ نہیں دیا۔ 2019 میں بھی پلوامہ کے بعد روس نے انڈیا سے امن کی اپیل کی تھی اور ثالثی کی پیشکش کی تھی۔‘\nتنوی مدن کے تبصرے کا جواب دیتے ہوئے تھنک ٹینک او آر ایف میں انڈیا روس تعلقات کے ماہر الیکسی زاخروف نے لکھا ’روس اور انڈیا کے تعلقات میں90 کی دہائی سے اتار چڑھاؤ اتے رہے ہیں۔ 2002 میں بھی پوتن نے انڈیا اور پاکستان کے درمیان ثالثی کی کوشش کی تھی لیکن انڈیا نے اسے مسترد کر دیا تھا۔ بدلتی ہوئی جغرافیائی سیاست کے علاوہ، اقوام متحدہ کی سلامتی کونسل کے پانچ مستقل رکن ممالک کے درمیان اس بات پر اتفاق رائے پایا جاتا ہے کہ انھیں کشیدگی کم کرنے میں اپنا کردار ادا کرنا چاہیے۔‘\nماسکو میں قائم ایچ ایس ای یونیورسٹی کی اسسٹنٹ پروفیسر نویدیتا کپور نے الیکسی سے اتفاق کرتے ہوئے لکھا ’میں بھی نیوکلیئر پوائنٹ پر الیکسی سے متفق ہوں۔ ایک جوہری طاقت کے طور پر روس کی ذمہ داری ہے کہ وہ دیگر طاقتور ممالک کے ساتھ مل کر کشیدگی کو کم کرے۔ جب دو ایٹمی طاقتیں جنگ کی طرف بڑھ رہی ہیں، امن کی اپیل فطری ہے۔‘\nنویدیتا کپور نے لکھا ہے ’جب چین کھلے عام کسی تنازعے میں پاکستان کی حمایت کرتا ہے تو انڈیا کی جانب سے یہ توقع فطری طور پر بڑھ جاتی ہے کہ روس بھی اسی طرح انڈیا کی حمایت کرے۔ مگر روس اس کشمکش سے بچنا چاہتا ہے کہ وہ ایک بار پھر انڈیا اور چین کے درمیان توازن قائم رکھنے کی کوشش کرے اور دونوں کو اپنی شراکت داری کی یقین دہانی کراتا پھرے۔ یہی وجہ ہے کہ جب اس کے دو بڑے اتحادی ایک دوسرے کے مخالف کھڑے ہوں، تو روس عموماً کسی ایک جانب کھل کر پوزیشن لینے سے گریز کرتا ہے۔‘\nہم نے جواہر لعل نہرو یونیورسٹی نئی دہلی کے سینٹر فار رشین اینڈ سینٹرل ایشین سٹڈیز کے ایسوسی ایٹ پروفیسر ڈاکٹر راجن کمار سے پوچھا کہ وہ پاکستان انڈیا کے تنازع میں روس کے موقف کو کیسے دیکھتے ہیں۔\nڈاکٹر راجن کمار کا کہنا ہے کہ ’اب تک روس پاکستان اور کشمیر کے معاملے پر انڈیا کو یکطرفہ حمایت کرنے کی بات کرتا تھا لیکن اس بار روس نے پورے معاملے پر دو طرفہ مذاکرات کی بات کی، ثالثی کی بات کی لیکن انڈیا کے حق میں یک طرفہ موقف نظر نہیں آیا۔‘\nڈاکٹر راجن کمار کہتے ہیں ’یہ درست ہے کہ اس بار بھی روس کا جھکاؤ انڈیا کی طرف نظر آیا لیکن اس کا بیان بہت متوازن تھا۔ یہ پوری طرح سے انڈیا کے حق میں نہیں تھا۔ لاوروف کا بیان بہت متوازن تھا۔‘\nڈاکٹر راجن کمار کا خیال ہے کہ اس کی تین وجوہات ہیں۔ ان کا کہنا ہے کہ ’روس یوکرین جنگ میں انڈیا کا جھکاؤ روس کی طرف تھا لیکن انڈیا نے روس کا مکمل ساتھ نہیں دیا جیسا کہ وہ چاہتا تھا۔ وزیر اعظم نے یوکرین کا دورہ کیا تھا اور یوکرین کی جنگ کو سفارت کاری کے ذریعے حل کرنے پر زور دیا تھا۔ وزیر اعظم نے یہ بھی کہا تھا کہ کسی بھی ملک کی خودمختاری کی خلاف ورزی نہیں ہونی چاہیے۔‘\nدوسری وجہ یہ ہے کہ انڈیا امریکہ کے بہت قریب آچکا ہے اور دفاعی تعاون میں نمایاں اضافہ ہوا ہے۔ روس کے ساتھ انڈیا کی دفاعی شراکت میں کمی آئی ہے اور یہ مغرب کے ساتھ بڑھ گئی ہے۔ \nتیسری وجہ روس کی اپنی مجبوری ہے۔ \nروس نے طالبان پر سے پابندی اٹھا لی ہے۔ روس پاکستان کے ذریعے افغانستان میں قدم جمانا چاہتا ہے۔ ایسی صورتحال میں پوتن پاکستان کو مکمل طور پر سائیڈ لائن نہیں کرنا چاہتے۔\nصدر ولادیمیر پوتن کا آخری دورہ انڈیا دسمبر 2021 میں ہوا تھا، یعنی فروری 2022 میں یوکرین کے ساتھ جنگ ​​شروع ہونے کے بعد سے پوتن انڈیا نہیں آئے۔ دوسری جانب وہ دو بار چین کا دورہ کر چکے ہیں۔ اس عرصے کے دوران وہ دوسرے ممالک کے دورے بھی کرتے رہے ہیں۔ یہاں تک کہ پوتن نے ستمبر 2023 میں نئی ​​دہلی میں منعقد ہونے والے جی  20 سربراہی اجلاس میں بھی شرکت نہیں کی۔\nحالیہ برسوں میں ایسی تنظیموں میں جہاں روس کا نمایاں کردار ہے (جیسے شنگھائی تعاون تنظیم ایس سی او) ان میں انڈیا کی تنہائی میں اضافہ ہوا ہے۔\nنریندر مودی نے جولائی 2024 میں ایس سی او سربراہی اجلاس میں شرکت نہیں کی تھی۔ 2023 میں ایس سی او کی سربراہی انڈیا کے پاس ہے اور اسے کم پروفائل چیئرمین شپ کے طور پر دیکھا جاتا ہے۔\nاس سمٹ کا اہتمام عملی طور پر انڈیا نے کیا تھا۔ دوسری طرف، اس سال انڈیا نے اپنی صدارت میں ہائی پروفائل جی 20 سمٹ کا انعقاد کیا۔ \nدونوں ممالک کے درمیان گذشتہ سال 68 ارب ڈالر کی تجارت ہوئی تھی لیکن اس میں سے انڈیا نے 60 ارب ڈالر کا تیل روس سے خریدا۔\n2009 اور 2013 کے درمیان انڈیا کی اسلحے کی درآمدات کا 76 فیصد روس سے تھا لیکن 2019 اور 2020 کے درمیان اس میں 36 فیصد کمی واقع ہوئی ۔\nجواہر لعل نہرو یونیورسٹی کے سینٹر فار رشین اینڈ سینٹرل ایشین سٹڈیز کے پروفیسر سنجے کمار پانڈے کہتے ہیں کہ یوکرین اور روس کی جنگ میں بھی انڈیا روس کے خلاف نہیں تھا لیکن حمایت یک طرفہ نہیں تھی۔\nپروفیسر پانڈے کہتے ہیں کہ ’ہمیں یہ نہیں بھولنا چاہیے کہ پاکستان روس کے لیے کبھی ناقابلِ رسائی ملک نہیں رہا۔ 1965 کی جنگ میں جب پاکستان اور انڈیا آمنے سامنے تھے، روس نے غیر جانبدار رہتے ہوئے ثالثی کا کردار ادا کیا۔ تاشقند معاہدہ سوویت یونین کی ثالثی میں ہوا تھا اور یہ انڈیا کے حق میں نہیں تھا۔ اس معاہدے کے بعد انڈیا کی فوج کو پیچھے ہٹنا پڑا۔‘\n’البتہ 1971 کی جنگ میں روس یقیناً انڈیا کے ساتھ تھا، مگر اب دنیا بہت بدل چکی ہے۔ اس کے باوجود میرا ماننا ہے کہ روس اب بھی ہمارے ساتھ ہے۔ انڈیا نے امریکہ کی مخالفت کے باوجود روس سے ایس-400 میزائل سسٹم خریدا اور اس بار بھی روس نے پاکستانی حملہ روکنے میں اہم کردار ادا کیا ہے۔‘\nجب سے پاکستان کے مغربی ممالک کے ساتھ تعلقات کمزور ہوئے ہیں، روس کے ساتھ قربتیں بڑھانے کی باتیں ہو رہی ہیں۔ 2023 میں روس اور پاکستان کے درمیان دو طرفہ تجارت ایک ارب ڈالر تک پہنچ گئی، جو اب تک کی سب سے زیادہ تھی۔ گذشتہ سال روسی نائب وزیرِ اعظم الیگزی اوورچک نے پاکستان کی برکس میں شمولیت کی حمایت بھی کی تھی۔",
        "published_date": "Thu, 15 May 2025 00:31:40 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c7v7epz76q7o#0",
        "title": "’باتوں کے بغیر شفا کا عمل‘: گلے لگانے کا منفرد طریقہ جو ذہنی و جسمانی صحت میں بہتری لا سکتا ہے",
        "link": "https://www.bbc.com/urdu/articles/c7v7epz76q7o",
        "image_url": "https://ichef.bbci.co.uk/news/1024/branded_urdu/d70d/live/b0e40af0-3138-11f0-8947-7d6241f9fce9.jpg",
        "article": "سمی وُڈ ہر دو ہفتے بعد کچھ اجنبی لوگوں کے ساتھ ایک خاص ملاقات کرتی ہیں جسے وہ ’کڈل پڈل‘ کا نام دیتی ہیں۔\nاس میں شامل سب لوگ نرم گدوں اور کمبلوں کے درمیان آرام سے لیٹ کر ایک دوسرے کو دوستانہ انداز میں گلے لگاتے ہیں تاکہ سکون اور محبت کا احساس مل سکے۔\n41 سالہ سمی بیڈفورڈ میں رہتی ہیں اور ایک پیشہ ور ’کڈل تھراپسٹ‘ ہیں۔ وہ نہ صرف گروپ میں بلکہ اکیلے افراد کو بھی گلے لگانے کی تھیراپی دیتی ہیں۔\nسمی کا ماننا ہے کہ کسی کو گلے لگا کر آپ کو صرف اچھا ہی محسوس نہیں ہوتا بلکہ یہ صحت کے لیے بھی فائدہ مند ہے۔ \nوہ کہتی ہیں کہ جب آپ کسی کو گلے لگاتے ہیں تو آپ کے جسم میں سیروٹونن، یعنی خوشی کا ہارمون بڑھتا ہے۔ اسی طرح آکسیٹوسن بھی بڑھتا ہے جو محبت اور تعلق بنانے والا ہارمون ہوتا ہے۔\nسمی کہتی ہیں کہ چھونے سے نہ صرف تناؤ پیدا کرنے والے ہارمون کورٹیسول کی سطح کم ہوتی ہے بلکہ یہ ہمارے اعصابی نظام کو بھی متوازن کر سکتا ہے۔\nسمی کے پاس آنے والے افراد اعصابی مسائل، پی ٹی ایس ڈی یا تنہائی کا شکار ہوتے ہیں۔\nوہ کہتی ہیں کہ ’اکثر لوگ سمجھتے ہیں کہ میری یہ سروس صرف عجیب و غریب مردوں کے لیے ہو گی، لیکن ایسا بالکل نہیں ہے۔ میرے پاس مختلف عمر کے مرد اور خواتین آتی ہیں۔‘\nبیڈفورڈ کے 36 سالہ پیپ ویلیریو پچھلے چند ماہ سے سمی کی ’کڈل پڈل‘ میں شریک ہو رہے ہیں۔ \nوہ کہتے ہیں: ’یہ باتوں کے بغیر شفا دینے والا عمل ہے۔ آپ کو یہ جاننے کی ضرورت نہیں کہ دوسرا شخص کس تکلیف سے گزر رہا ہے، آپ صرف اتنا جانتے ہیں کہ آپ کا لمس (ٹچ) اسے سکون دے رہا ہے۔‘\nسمی بتاتی ہیں کہ گروپ سیشنز میں شریک افراد کو کچھ خاص جذباتی منظرنامے تصور کرنے کو کہا جاتا ہے تاکہ وہ احساسات کی گہرائی کو محسوس کر سکیں۔\nوہ کہتی ہیں کہ میں کبھی کبھار یہ کہتی ہوں ’ذرا سوچیں کہ جس شخص کو آپ گلے لگا رہے ہیں، یہ وہ وہی شخص ہو جسے آپ زندگی میں ایک بار اور گلے لگانا چاہتے ہوں۔‘\nوہ بتاتی ہیں کہ یہ بات خود سمی کو بھی جذباتی کر دیتی ہے اور ’ہم نے کئی بار مردوں اور عورتوں کو ایک دوسرے کے کندھے پر پھوٹ پھوٹ کر روتے دیکھا ہے۔‘\nون آن ون سیشنز میں تھراپی ہر فرد کی ضرورت کے مطابق ہوتی ہے۔\nکبھی صرف ساتھ بیٹھ کر بات چیت ہوتی ہے اور بازو کندھے پر رکھا جاتا ہے، تو کبھی لیٹ کر آرام دہ انداز میں ایک دوسرے کو تھامنا شامل ہوتا ہے۔\nاس میں نرمی سے پیٹھ سہلانا یا کسی کو بانہوں میں لے کر سنبھالنے جیسے پر سکون لمحات بھی شامل ہوتے ہیں جن کا مقصد جذباتی سہارا دینا ہوتا ہے۔\nکچھ لوگوں کو یہ جان کر حیرت ہو سکتی ہے کہ لوگ اس قسم کی تھیراپی کے لیے پیسے بھی دیتے ہیں، لیکن سمی واضح کرتی ہیں کہ یہ ’مکمل طور پر کپڑوں میں ملبوس ہو کر، دوستانہ اور محبت بھرا سہارا دینے والا سیشن‘ ہوتا ہے۔\nمحفوظ ماحول قائم رکھنے کے لیے سمی ہر نئے کلائنٹ کو سیشن سے پہلے اچھی طرح جانچتی ہیں اور ایک رضامندی کے فارم پر دستخط کرواتی ہیں جس میں باؤنڈریز یا حدود واضح طور پر درج ہوتی ہیں۔\nسمی کہتی ہیں ’یہ سارا عمل کلائنٹ کی مرضی سے ہوتا ہے۔ وہ خود بتاتے ہیں کہ وہ کیا چاہتے ہیں اور کس چیز میں آرام محسوس کرتے ہیں۔ ہم مسلسل بات چیت کر رہے ہوتے ہیں۔‘\nوہ یہ بھی تسلیم کرتی ہیں کہ بعض اوقات جسمانی لمس سے کسی میں جنسی جذبات بھی پیدا ہو سکتے ہیں، لیکن ایسی صورت میں وہ  فوراً سیشن روک دیتی ہیں یا پوزیشن تبدیل کر دیتی ہیں تاکہ کلائنٹ کی توجہ دوبارہ سیشن کے اصل مقصد یعنی سکون اور جذباتی سہارا دینے کی طرف واپس لائی جا سکے۔\nبرطانیہ میں اس قسم کی تھیراپی کے لیے کوئی سرکاری ادارہ موجود نہیں ہے لیکن سمی جیسے پیشہ ور افراد ’کڈل پروفیشنلز انٹرنیشنل‘ (سی پی آئی) نامی تنظیم سے سند حاصل کر سکتے ہیں۔\nیہ ادارہ اس بات پر زور دیتا ہے کہ اس کے ارکان ’اخلاقی لمس‘ کے اصول سیکھیں اور ہر سیشن میں باقاعدہ رضامندی کو یقینی بنائیں۔\nاگرچہ بہت سے لوگ اس پیشے میں پیشہ ورانہ معیار برقرار رکھتے ہیں لیکن پھر بھی یہ ایک ایسا شعبہ ہے جہاں بدسلوکی یا غلط فائدہ اٹھانے کے امکانات ہو سکتے ہیں۔\nسمی کہتی ہیں ک اگر کسی کو لگے کہ سیشن کے دوران کچھ غلط ہوا ہے تو وہ پولیس، مقامی انتظامیہ یا سی پی آئی کو رپورٹ کر سکتے ہیں۔\nسی پی آئی کی بنیاد ویلنیس ایکسپرٹ کلیئر مینڈلسن نے رکھی جن کے مطابق اس پیشے میں نظم و ضبط اور رہنمائی کی سخت ضرورت تھی۔\nآج سی پی آئی ایک رجسٹرڈ ادارہ ہے جو ’کمپلیمنٹری میڈیکل اسوسی ایشن‘ سے تسلیم شدہ ہے اور ’انٹرنیشنل انسٹیٹیوٹ فار کمپلیمنٹری تھراپسٹس‘ کی منظوری سے تربیت بھی فراہم کرتا ہے۔\nسمی نے کڈل تھیراپی کے بارے میں ایک ڈاکیومنٹری میں دیکھا کہ دوسرے ملکوں میں لوگ اسے بہت پسند کرتے ہیں۔\nلیکن وہ کہتی ہیں کہ برطانیہ میں لوگ ایک دوسرے کو گلے لگانے یا چھونے سے کتراتے ہیں۔\nان کے خیال میں اس کی وجہ کورونا اور لاک ڈاؤنز ہیں جن کی وجہ سے لوگ ایک طرف تو جسمانی لمس کو ترس گئے اور دوسری طرف اس سے گھبرا بھی گئے۔\nوہ کہتی ہیں کہ ’امریکہ اور یورپ میں یہ تھیراپی عام ہے، لیکن یہاں نہیں۔ حالانکہ یہاں بھی لوگوں کو اس کی ضرورت ہے۔ اگر نہ ہوتی تو لوگ میرے پاس کیوں آتے؟‘\nوہ مزید کہتی ہیں کہ ’ہمیں لگتا ہے کہ ہم آن لائن ہیں تو ایک دوسرے سے جڑے ہوئے ہیں لیکن اصل میں ہم ایک دوسرے سے دور ہو چکے ہیں۔‘’\n’ہم سب کسی نہ کسی تعلق، کسی احساس کی تلاش میں ہیں اور اگر کوئی ایسا کہے کہ ’مجھے بس کسی کا سہارا چاہیے، کوئی مجھے گلے لگائے، مجھے محسوس کرے اور میں اپنے جذبات کے خول سے باہر آ سکوں‘ تو اس میں شرمانے کی کوئی بات نہیں ہے۔‘\nچھونے یعنی لمس کا ہماری جسمانی اور ذہنی صحت پر مثبت اثر ہوتا ہے۔ یہ بات ڈنمارک کے ایک نیورو سائنسدان ڈاکٹر جولیان پیک ہائزر اور ان کے ساتھیوں کی تحقیق میں سامنے آئی ہے۔ ان کا کہنا ہے کہ چاہے ہمیں کوئی اپنا قریبی شخص چھوئے یا کوئی ڈاکٹر، دونوں سے صحت کو برابر فائدہ ہو سکتا ہے۔\nلیکن لندن کی یونیورسٹی کالج کی پروفیسر صوفی سکاٹ کا کہنا ہے کہ چھونے کے فائدے ضرور ہیں، مگر یہ بھی بہت اہم ہے کہ چھونے والا شخص کون ہے۔\nوہ ایک اور تحقیق کا حوالہ دیتے ہوئے کہتی ہیں: ’اس تحقیق میں لوگوں کو سکینر میں رکھا گیا اور جسمانی تکلیف دی گئی۔ دماغ نے اس درد کا ردعمل دکھایا۔ لیکن جب ان کا قریبی ساتھی ان کا ہاتھ پکڑتا تھا، تو انھیں درد کم محسوس ہوتا تھا۔‘\n’جسم میں کیمیائی تبدیلیاں ہو رہی ہوتی ہیں یعنی جب کوئی اپنا ہوتا ہے تو جسم میں ایسے کیمیکل بنتے ہیں جو سکون دیتے ہیں۔‘\nصوفی سکاٹ کہتی ہیں کہ کسی پیشہ ور شخص سے ایسا تعلق بنانا آسان نہیں ہوتا۔ ہم سب ہر کسی کو گلے نہیں لگا سکتے یا ہاتھ نہیں پکڑا سکتے۔\nمثال کے طور پر بال کٹوانا یا نیل پالش لگوانا آرام دہ ہوتا ہے کیونکہ وہ جسم کے ایسے حصے ہیں جو حساس نہیں ہوتے۔\nلیکن گلے لگانا یا کسی کے بہت قریب آنا کچھ لوگوں کو عجیب یا غیرمحفوظ محسوس کروا سکتا ہے۔\nان کا کہنا ہے کہ اگر انسان کو تحفظ کا احساس نہ ہو تو ایسا لمس فائدہ دینے کے بجائے نقصان بھی دے سکتا ہے۔\nالبتہ دنیا بھر میں کئی تحقیقات یہ بتاتی ہیں کہ پیار بھرے، محفوظ لمس سے جسمانی اور ذہنی صحت کو واضح فائدے پہنچتے ہیں۔\nویلیریو مختلف طریقوں سے ذہنی سکون حاصل کرنے کی کوشش کر رہے تھے، جیسے ’تائی چی‘ اور ’ٹیپنگ‘ وغیرہ، تب انھیں ’کڈل تھراپی‘ کے بارے میں پتا چلا۔\nوہ کہتے ہیں: ’یہ تھراپی ذہنی دباؤ کم کرتی ہے، سکون دیتی ہے اور انسان کو دوسروں سے جُڑے ہونے کا احساس دلاتی ہے۔‘\nسمی نے ایسا ماحول بنایا ہے جہاں نرم موسیقی چلتی ہے اور شروع میں گلے ملنے کی آسان مشقیں کروائی جاتی ہیں تاکہ لوگ شرم محسوس نہ کریں۔\nویلیریو کہتے ہیں: یہ مشقیں کرنے کے بعد زمین پر لیٹ کر اجنبی لوگوں سے گلے ملنا بالکل عام سی بات لگتی ہے۔‘\nکئی بار لوگ صرف ان مشقوں کے دوران ہی جذباتی ہو کر رونے لگتے ہیں۔\nویلیریو نے سمی کے ساتھ اکیلے سیشنز بھی کیے ہیں جو ان کے مطابق زیادہ گہرا تعلق بناتے ہیں۔\nوہ کہتے ہیں: ’جب میں سمی کے ساتھ لیٹتا ہوں اور وہ مجھے گلے لگاتی ہیں تو ایسا لگتا ہے جیسے کوئی مجھے سنبھال رہا ہو۔‘\nآخر میں وہ کہتے ہیں ’مجھے سکون ملتا ہے، ایسا لگتا ہے جیسے میرا بوجھ ہلکا ہو گیا ہو اور میں زیادہ محفوظ محسوس کرتا ہوں۔‘",
        "published_date": "Thu, 15 May 2025 02:35:27 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cd0lemzxn33o#0",
        "title": "بی جے پی وزیر کی کرنل صوفیہ قریشی سے متعلق متنازع بیان پر معافی: ’اعزاز یافتہ فوجی افسر کی توہین غداری ہے‘",
        "link": "https://www.bbc.com/urdu/articles/cd0lemzxn33o",
        "image_url": "https://ichef.bbci.co.uk/news/1024/branded_urdu/addf/live/0ca56dd0-30d9-11f0-8519-3b5a01ebe413.jpg",
        "article": "انڈین ریاست مدھیہ پردیش کے وزیر اور بھارتیہ جنتا پارٹی کے رکن وجے شاہ کا کہنا ہے کہ وہ انڈین بری فوج کی کرنل صوفیہ قریشی سے متعلق اپنے بیان پر ’دس بار معافی مانگنے‘ کے لیے بھی تیار ہیں۔\nبی جے پی وزیر کی جانب سے معافی مانگنے کی وجہ اُن کا وہ بیان ہے جو انھوں نے ایک تقریب سے خطاب کے دوران دیا تھا اور جس کا نشانہ بظاہر کرنل صوفیہ قریشی تھیں۔ حکومتی وزیر کی جانب سے یہ بیان سامنے آنے کے بعد انھیں اپوزیشن جماعتوں بشمول کانگریس اور سماجی حلقوں کی جانب سے سخت تنقید کا نشانہ بنایا جا رہا تھا۔\nاپنے بیان میں بی جے پی وزیر نے براہ راست کرنل صوفیہ قریشی کا نام تو نہیں لیا تاہم انڈین میڈیا اور خبررساں اداروں ’اے این آئی‘ اور ’پی ٹی آئی‘ کے مطابق وجے شاہ کی تنقید کا نشانہ انڈین آرمی کی یہی مسلمان فوجی افسر تھیں۔\nواضح رہے کہ یہ وہی کرنل صوفیہ قریشی ہیں، جو سات مئی کو انڈیا کی جانب سے پاکستان میں کیے گئے ’آپریشن سندور‘ کی ابتدائی تفصیلات بتانے کے لیے کی گئی پریس کانفرنس کا حصہ تھیں۔ اس اہم پریس کانفرنس میں آپریشن کی تفصیلات بتانے کے لیے دیگر حکام بھی موجود تھے تاہم ان میں سے صرف کرنل صوفیہ قریشی ہی مسلمان افسر تھیں۔ \nشدید تنقید کے مطابق اب بی جے پی وزیر وجے شاہ کا کہنا ہے کہ ’اگر غصے میں میرے منہ سے کچھ نکل گیا اور کسی کو بُرا لگا تو میں کہنا چاہوں گا کہ میں خدا نہیں بلکہ انسان ہوں۔ میں دس مرتبہ معافی مانگتا ہوں۔‘\nمنگل کے روز انڈیا میں سوشل میڈیا پر وجے شاہ کی ایک ویڈیو وائرل ہوئی جس میں وہ ’آپریشن سندور‘ کے تناظر میں انڈیا کے پاکستان پر حملوں کے بارے میں بات کر رہے تھے۔\nانڈین خبر رساں ادارے ’اے این آئی‘ کے مطابق سوموار کے روز مدھیہ پردیش کے شہر اندور کے نزدیک ایک گاؤں میں تقریب سے خطاب کرتے ہوئے وجے شاہ نے انڈیا کی جانب سے پاکستان میں شدت پسندوں کے مبینہ ٹھکانوں کو نشانہ بنانے کے بارے میں تبصرہ کرتے ہوئے کہا کہ ’جنھوں نے ہماری بیٹیوں کے سندور اجاڑے تھے، ہم نے اُن ہی کی بہن بھیج کر کے اُن کی ایسی کی تیسی کروائی۔‘\nسوشل میڈیا پر وائرل ویڈیو میں انھیں یہ کہتے ہوئے بھی سُنا جا سکتا ہے کہ ’اب انڈیا کے وزیرِ اعظم نریندر مودی نے ’ان کی ہی برادری کی بہن کو بھیجا ہے۔۔۔‘\nانڈین ذرائع ابلاغ کے مطابق اس بیان میں وجے شاہ کا اشارہ مسلمان خاتون افسر کرنل صوفیہ قریشی کی جانب تھا۔\nانڈیا کے رکن پارلیمان رئیس شیخ نے سماجی رابطے کی ویب سائٹ ’ایکس‘ پر لکھا کہ ’بی جے پی رہنما نے کرنل صوفیہ قریشی کو دہشت گردوں کی برادری کی بہن کہا۔ یہ محض زبان پھسلنا نہیں بلکہ نفرت اور فرقہ وارانہ زہر ہے۔‘\nانڈیا میں سینٹر فار سوشل ریسرچ کی ڈائریکٹر ڈاکٹر رنجنا کماری لکھتی ہیں کہ ’ایک وزیر کی جانب سے کرنل صوفیہ قریشی جیسی اعزاز یافتہ فوجی افسر کی توہین صرف بدتمیزی نہیں بلکہ غداری کے مترادف ہے۔‘\nان کا کہنا تھا کہ بی جے پی کو وجے شاہ کی پارٹی رکنیت ختم کر دینی چاہیے۔ ’ایسے لوگوں کی انڈیا کی سیاست میں کوئی جگہ نہیں۔‘\nروشن رائے نامی ایک صارف نے وجے شاہ کے بیان کو ’مکروہ اور افسوسناک‘ قرار دیتے ہوئے کہا کہ ’کرنل قریشی نے انڈیا کا سر فخر سے بلند کیا اور انڈیا کے لیے شیرنی کی طرح دھاڑیں۔‘\nان کا کہنا تھا کہ کرنل صوفیہ کو ایسے تبصرے بی جے پی کے رہنماؤں کی طرف سے ہی مل سکتے تھے۔\nپرتاپ نامی صارف لکھتے ہیں کہ وجے شاہ کا بیان بی جے پی کی مسلم مخالف نفرت کو ظاہر کرتا ہے۔ ’اگر وہ ان کی تعریف نہیں کر سکتے تو انھیں اپنا زہر نگل لینا چاہیے تھا۔‘\nانڈیا کی اپوزیشن جماعت کانگریس کے صدر ملیکارجن کھرگے کا کہنا ہے کہ بی جے پی اور آر ایس ایس کی ذہنیت ہمیشہ سے خواتین مخالف رہی ہے۔\nان کا کہنا تھا کہ ’پہلے پہلگام حملے میں مارے جانے والے انڈین بحریہ کے افسر کی اہلیہ کو سوشل میڈیا پر تنقید کا نشانہ بنایا گیا، پھر سیکریٹری خارجہ وکرم مصری کی بیٹی کو ہراساں کیا گیا اور اب بی جے پی کے وزرا ہماری بہادر صوفیہ قریشی کے بارے میں ایسے نازیبا تبصرے کر رہے ہیں۔‘\nانڈین ریاست گجرات سے تعلق رکھنے والی کرنل صوفیہ قریشی انڈین بری فوج کی افسر ہیں اور وہ پہلی مرتبہ خبروں میں سنہ 2016 میں اس وقت آئی تھیں جب انڈیا کے شہر پونے میں کثیر القومی فیلڈ ٹریننگ مشقوں کا انعقاد کیا گیا تھا۔\n’فورس 18‘ کے نام سے ہوئی ان مشقوں میں آسیان پلس ممالک شامل تھے اور انڈین ذرائع ابلاغ کے مطابق یہ انڈیا میں اب تک کی سب سے بڑی زمینی افواج کی مشقیں تھیں۔\nان مشقوں میں شامل 40 فوجیوں پر مشتمل انڈین فوجی دستے کی قیادت سگنل کور کی خاتون افسر لیفٹیننٹ کرنل صوفیہ قریشی نے کی تھی۔ اُس وقت انھیں کثیر القومی مشقوں میں انڈین فوج کی تربیتی ٹیم کی قیادت کرنے والی پہلی خاتون افسر بننے کا اعزاز حاصل ہوا تھا۔\nاُس وقت انڈیا کی وزارت دفاع نے اپنی ایک سوشل میڈیا پوسٹ میں اُن کا تذکرہ کرتے ہوئے ان کی تصاویر بھی شیئر کی تھیں۔\nصوفیہ قریشی کا تعلق ریاست گجرات کی ایک فوجی فیملی سے ہے اور اُن کے دادا بھی انڈین فوج میں افسر تھے۔ انھوں نے بائیو کیمسٹری میں پوسٹ گریجویشن کر رکھی ہے۔\nوہ چھ سال تک اقوام متحدہ کی امن فوج میں بھی کام کر چکی ہیں اور اسی ذمہ داری کے تحت انھوں نے سنہ 2006 میں کانگو میں بھی وقت گزارا تھا۔ اُس وقت ان کا بنیادی کردار امن آپریشنز میں تربیت سے متعلق تعاون فراہم کرنا تھا۔",
        "published_date": "Wed, 14 May 2025 15:39:08 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cq5425pl1djo#1",
        "title": "چینی جے 10 سی اور فرانسیسی رفال طیارہ بنانے والی کمپنیوں کے شیئرز میں ’اتار چڑھاؤ‘ کا پاکستان اور انڈیا تنازع سے کیا تعلق ہے؟",
        "link": "https://www.bbc.com/urdu/articles/cq5425pl1djo",
        "image_url": "https://ichef.bbci.co.uk/news/1024/branded_urdu/4379/live/b830a9c0-3071-11f0-8519-3b5a01ebe413.jpg",
        "article": "پاکستان اور انڈیا کے درمیان حالیہ کشیدگی کے بعد یہ دعوے کیے جا رہے ہیں کہ چینی طیارہ J-10 بنانے والی کمپنی ’چنگڈو ایئر کرافٹ کارپوریشن‘ کے شیئرز میں اضافہ ہوا جبکہ رفال طیارے بنانے والی فرانسیسی کمپنی ڈیسو ایوی ایشن کے شیئرز میں کمی۔ \nیہ دعوے اس وقت سامنے آنا شروع ہوئے جب پاکستان نے دعویٰ کیا کہ اس نے چھ اور سات مئی کی درمیانی شب تین رفال سمیت پانچ انڈین طیاروں کو مار گرایا ہے۔ اگرچہ انڈیا کی جانب طیارے گرنے کی تصدیق نہیں کی گئی ہے تاہم گذشتہ دنوں  اِن دعوؤں پر انڈین ایئر مارشل اے کے بھارتی کی جانب سے صرف اتنا کہا گیا تھا کہ ’نقصانات لڑائی کا حصہ ہیں۔‘\nبی بی سی ویریفائی نے تین ایسی ویڈیوز کی تصدیق کی ہے جن کے بارے میں دعویٰ کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈین فضائیہ کے زیر استعمال ہیں۔\nدوسری جانب ایک امریکی عہدیدار نے نام ظاہر نہ کرنے کی شرط پر خبر رساں ادارے روئٹرز کو بتایا کہ ’مار گرایا جانے والا کم از کم ایک انڈین طیارہ فرانسیسی ساختہ رفال ہی تھا‘ جبکہ فرانسیسی انٹیلیجنس سے وابستہ ایک اہلکار نے بھی سی این این سے بات کرتے ہوئے اس کی تصدیق کی تھی۔\nواضح رہے کہ سنہ 2019 کی انڈیا پاکستان کشیدگی کے بعد انڈیا نے فرانسیسی کمپنی ڈیسو ایوی ایشن سے 36 رفال طیارے حاصل کیے تھے جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق ’اسی دورانیے میں پاکستان نے چین سے کم از کم 20 جے 10 سی جنگی طیارے حاصل کیے اور یہ چینی ساختہ پی ایل 15 میزائلوں سے لیس ہیں۔‘\nیاد رہے کہ پاکستانی فضائیہ کے ڈپٹی چیف آف ایئر آپریشنز ایئر وائس مارشل اورنگزیب کا کہنا تھا کہ انڈیا کے ساتھ فضائی کارروائی میں پاکستان کی طرف سے جے ایف 17، ایف 16 اور جے 10 طیاروں نے حصہ لیا تاہم انھوں نے اس حوالے سے تبصرہ نہیں کیا کہ آیا پاکستان نے چینی ساختہ پی ایل 15 کا استعمال کیا۔\nاس بحث سے قطع نظر کہ پاکستان نے انڈیا کے طیارے گرائے یا نہیں، بی بی سی نے اس تحریر میں پاکستان اور انڈیا کو دفاعی سامان فروخت کرنے والی بعض چینی، فرانسیسی اور اسرائیلی کمپنیوں پر نظر دوڑائی ہے اور یہ جاننے کی کوشش کی ہے کہ حالیہ کشیدگی نے انھیں کیسے متاثر کیا۔ \nسات مئی کو بلومبرگ نے اپنی رپورٹ میں لکھا کہ انڈیا اور پاکستان کے درمیان کشیدگی کے دوران چینی دفاعی کمپنیوں کے شیئرز کی قدر میں اضافہ دیکھا گیا۔\nجبکہ سی این بی سی کی آٹھ مئی کی رپورٹ میں بتایا گیا کہ جے 10 سی طیارے بنانے والی کمپنی چنگڈو کے شیئرز کی قدر میں اضافہ ہوا۔ اس نے بتایا کہ ہانگ کانگ میں لسٹڈ اس کے شیئر کی قدر چھ فیصد جبکہ شینزین میں 16 فیصد تک بڑھی جو اس کی قدر میں اکتوبر کے بعد سب سے بڑا اضافہ تھا۔ \nیہ وہی دن تھا جب پاکستانی حکام نے انڈیا کے آپریشن سندور کے جواب میں رفال سمیت متعدد انڈین طیارے گرانے کا دعویٰ کیا تھا۔\nجے 10 سی طیارے بنانے والی کمپنی چنگڈو ایئر کرافٹ کارپوریشن (سی اے سی) ایک چینی ایرو سپیس گروپ ہے جس نے جے ایف 17 تھنڈر لڑاکا طیارے بنانے میں بھی پاکستان کے ساتھ اشتراک کی تھی۔ \nاس کا بنیادی کام ایوی ایشن ہتھیار (لڑاکا جہازوں میں استعمال ہونے والے ہتھیار) اور سامان کے لیے تحقیق کرنا، انھیں تیار کرنا اور برآمد کرنا ہے۔ اب تک یہ گروپ جنگی مقاصد کے لیے جے فائیو، جے سیون، جے نائن، جے ٹین، جے ٹوئنٹی اور شیولنگ جیسے طیارے تیار کر چکا ہے۔ \nچین اور پاکستان کی نہ صرف مشترکہ فوجی مشقیں ہوتی ہیں بلکہ پاکستان جدید ہتھیاروں کے لیے بڑے پیمانے پر چین سے خریداری کرتا ہے۔ سٹاک ہوم انٹرنیشنل پیس ریسرچ انسٹی ٹیوٹ کی ایک رپورٹ کے مطابق گذشتہ پانچ برسوں کے دوران پاکستان میں ہتھیاروں کی درآمد کا 81 فیصد حصہ چین سے خریدا گیا جبکہ چین نے 5.28 ارب ڈالر کے ہتھیار پاکستان کو فروخت کیے ہیں جو اس کی جانب سے ہتھیاروں کی عالمی برآمدات کا 63 فیصد حصہ ہے۔\nچینی میڈیا کے مطابق پاکستان چین سے ایف سی 31 سٹیلتھ جنگی طیارے بھی خریدنے کا اعلان کر چکا ہے۔ \nدوسری طرف رفال طیارہ بنانے والی فرانسیسی کمپنی ڈیسو ایوی ایشن یورپی سٹاک ایکسچینج میں لسٹڈ ہے جس کی قدر میں 6 مئی سے 12 مئی تک قریب 24 یورو کی کمی ریکارڈ کی گئی ہے۔ اس پیشرفت کو گذشتہ ہفتے پاکستانی حکام کی جانب سے اسی دعوے سے جوڑا جا رہا ہے کہ انڈیا کے آپریشن سندور کے دوران پاکستانی فضائیہ نے جے 10 سی کی مدد سے رفال طیارے مار گرائے ہیں۔ \nسنہ 1929 سے فعال فرانسیسی کمپنی ڈیسو ایوی ایشن رفال کے علاوہ دیگر فوجی طیارے، بزنس جیٹ اور خلائی جہاز ڈیزائن کرتی ہے اور اس کمپنی کے تیارہ کردہ 10 ہزار جہاز دنیا کے 90 ممالک (بشمول انڈیا اور پاکستان) کے پاس ہیں۔ اس کے تیار کردہ فعال فوجی جہازوں کی تعداد ایک ہزار جبکہ فالکن جیٹس کی تعداد 2150 ہے۔ \nانڈیا نے طویل عرصے سے فرانسیسی دفاعی سامان پر انحصار کیا ہے۔ اس نے 1980 کی دہائی میں مراج 2000 طیارے جبکہ سنہ 2005 میں آبدوزیں خریدی ہیں۔ 2019 میں اسے ڈیسو ایوی ایشن سے 36 رفال طیارے ملے جبکہ اپریل 2025 میں اس نے 7.4 ارب ڈالر کے مزید 26 رفال طیارے خریدنے کا معاہدہ کیا۔\nاسی طرح ہروپ ڈرون بنانے والی اسرائیلی کمپنی اسرائیلی ایروسپیس انڈسٹریز کے حصص کی قدر میں بھی کچھ اضافہ ریکارڈ کیا گیا تھا۔ \nاس تناظر میں نو مئی کو اسرائیلی نیوز ویب سائٹ وائے نیٹ نیوز کی ایک رپورٹ میں بتایا گیا کہ دفاعی صنعت نے انڈیا اور پاکستان کے درمیان کشیدہ صورتحال پر گہری نظر رکھی ہوئی ہے۔ ایک روز قبل پاکستانی حکام نے الزام لگایا تھا کہ انڈیا نے اسرائیلی ہروپ ڈرونز کی مدد سے اس کی حدود میں دراندازی کی ہے۔ جبکہ نئی دہلی نے پاکستان پر ترک ساختہ ڈرون کے ذریعے دراندازی کا الزام لگایا تھا۔ \nاس رپورٹ میں اسرائیلی دفاعی ذرائع کے حوالے سے لکھا گیا کہ گذشتہ سال انڈیا نے اسرائیل سے قریب 1.5 ارب ڈالر کے ہتھیار خریدے اور یوں انڈیا اسرائیلی دفاعی کمپنیوں کے لیے ایک بہترین مارکیٹ ہے۔ \nرپورٹ میں یہ بھی بتایا گیا کہ البیٹ سسٹمز نامی اسرائیلی کمپنی انڈین فوج کو ہرمز ڈرون سپلائی کرتی ہے اور حیدرآباد میں ڈرونز کی مینوفیکچرنگ کا بھی ایک پلانٹ ہے۔ اسی شراکت داری کی مدد سے حماس کے سات اکتوبر کے حملے کے بعد انڈیا نے خام مال اور ڈرونز سپلائی کر کے اسرائیل کی مدد کی تھی۔ \nمگر انڈیا اور پاکستان کے درمیان سیز فائر کے اعلان سمیت عالمی سطح پر دیگر پیشرفتوں کے بعد اسرائیلی دفاعی کمپنیوں کے شیئرز کی قدر میں کمی ریکارڈ کی گئی تھی۔ \nروئٹرز کی ایک رپورٹ کے مطابق انڈیا اسرائیلی فوجی سامان کا سب سے بڑا خریدار ہے۔ انڈیا نے گذشتہ ایک دہائی میں اسرائیل سے 2.9 ارب ڈالر کا فوجی سامان خریدا ہے جس میں ریڈار، سرویلنس، ڈرون اور میزائل شامل ہیں۔ سٹاک ہوم انٹرنیشنل پیس ریسرچ انسٹیٹیوٹ کی تحقیق کے مطابق انڈیا دنیا کا سب سے بڑا دفاعی امپورٹر ہے جس نے 2021 سے 2022 تک 37 ارب ڈالر کا فوجی سامان خریدا ہے۔ \nدریں اثنا انڈیا نے گذشتہ ایک دہائی کے دوران روس سے 21.8 ارب ڈالر، فرانس سے 5.2 ارب ڈالر اور امریکہ سے 4.5 ارب ڈالر کا دفاعی سامان خریدا ہے۔\nچینی اور فرانسیسی ایئر کرافٹ کمپنیوں کے حصص میں اضافے اور کمی کے بارے میں سٹاک ایکسچینج سے تعلق رکھنے والے ماہرین کا کہنا ہے کہ اس تبدیلی کے پس پردہ کیپیٹل مارکیٹ کے محرکات ہیں جو دنیا میں سٹاک ایکسچینج میں لسٹڈ کمپنیوں کے حصص کی خرید و فروخت میں بنیادی کردار ادا کرتے ہیں۔\nپاک کویت انویسٹمینٹ کمپنی کے ہیڈ آف ریسرچ اینڈ ڈویلپمینٹ سمیع اللہ طارق نے بی بی سی کو بتایا کہ پاکستان اور انڈیا کے درمیان فضائی جنگ کے دوران ٹیکنالوجی کا مقابلہ ہوا اور ان کی پرفارمنس کی بنیاد پر ہی ان دونوں کمپنیوں کے حصص کی قیمتوں میں تبدیلی دیکھی گئی۔ \nانھوں نے بتایا کہ بظاہر ڈیسو ایوی ایشن کی پرفارمنس توقعات سے کم رہی اور چنگڈو کی توقع سے زیادہ، ’تو یہی اثر حصص کی قیمتوں پر بھی پڑا۔‘\nادھر عارف حبیب لمیٹڈ میں ہیڈ آف ریسرچ ثنا توفیق کی رائے ہے کہ ’شاید رفال کے سرمایہ کاروں کا اعتماد مجروح ہوا جبکہ دوسری طرف یہ بھی ممکن ہے کہ سرمایہ کار چنگڈو میں دلچسپی ظاہر کر رہے ہوں۔‘ \nمگر ثنا توفیق نے اس جانب اشارہ کیا کہ ’چنگڈو کے حصص کی قدر میں ابتدائی اضافے کے بعد اس میں کچھ کمی آئی جسے ٹیکنیکل کوریکشن (تکنیکی درستی) کہتے ہیں۔ اس سے مراد ہے کہ سٹاک ایکسچینج کے کاروبار میں جب ایک کمپنی کے حصص کی زیادہ خریداری ہو جاتی ہے تو کچھ سرمایہ کار سمجھتے ہیں کہ اسے بیچ کر منافع کما لینا چاہیے جسے سٹاک مارکیٹ میں پروفٹ ٹیکنگ کہتے ہیں۔‘\nسٹاک مارکیٹ بالخصوص عالمی منڈیوں میں کمپنیوں کے حصص پر نظر رکھنے والی کمپنی ’دی سمارٹ انویسٹر‘ کے شریک بانی ڈاکٹر ڈیوڈ کو کی رائے ہے کہ سرحد پار لڑائیوں کی خبریں دفاعی کمپنیوں کے شیئرز پر یقیناً اثر انداز ہو سکتی ہیں۔\nتاہم وہ بی بی سی اردو کو بتاتے ہیں کہ ’اگر کسی کمپنی کو اس کا فائدہ ہوتا ہے اور اس کے حصص کی قدر وقتی طور پر بڑھتی بھی ہے تو یہ اضافہ دیرپا نہیں رہتا۔ مگر اس کا یہ مطلب بھی نہیں کہ دفاعی سامان کی طلب مستقبل قریب میں ممکنہ طور پر کہیں کم ہونے جا رہی ہے۔‘\nوہ وضاحت کرتے ہیں کہ ’عالمی سطح پر بدامنی میں بظاہر اضافہ ہو رہا ہے۔ دفاعی سامان کی طلب میں اضافہ دیرپا بھی ہو سکتا ہے جب حکومتیں اپنا دفاعی بجٹ بڑھا رہی ہیں۔‘\n’یہ منصوبے دنوں تک محدود نہیں ہوتے بلکہ کئی برسوں تک چلتے ہیں۔‘ وہ مثال دیتے ہیں کہ ایک ٹینک یا طیارہ محض چند ہفتوں میں نہیں بنایا جا سکتا۔\nڈاکٹر ڈیوڈ کو کہتے ہیں کہ ’اِن دنوں دفاعی شعبہ گولیوں اور میزائلوں سے کہیں زیادہ وسیع ہے۔ دفاعی صنعت جدید طریقوں سے نگرانی اور انفارمیشن ٹیکنالوجی میں بھی ملوث ہے۔‘\nمگر ان کی رائے میں یہ کہنا درست نہیں کہ کوئی عالمی منڈی ’جنگ کی خبروں پر ردعمل نہیں دے گی۔‘\nجب ہم نے سنگاپور میں مقیم سٹاک مارکیٹس کے اِس ماہر سے خصوصاً چینی کمپنی چنگڈو ایئر کرافٹ کارپوریشن کی حالیہ کارکردگی سے متعلق دریافت کیا تو ان کا کہنا تھا کہ جے 10 سی طیارے بنانے والی اس کمپنی کے حصص کی قدر کافی عرصے سے بڑھ رہی ہے۔ ان کے تجزیے کے مطابق اس کی وجہ ’ممکنہ طور پر چین کی جانب سے دفاعی بجٹ میں اضافہ ہے۔‘\nاسی تناظر میں کوانٹم سٹریٹیجی سے منسلک ڈیوڈ روچ کی رائے ہے کہ منڈیوں میں چینی دفاعی کمپنیوں کے حصص میں قدر میں اضافہ شاید اس چیز کو بھی اجاگر کرتا ہے کہ اگر پاکستان اور انڈیا کے درمیان کشیدگی بڑھتی ہے تو ’چین نقصانات کے ازالے کے لیے پاکستان کو مزید ہتھیار فراہم کرے گا۔‘\nانٹرنیشنل انسٹیٹیوٹ فار سٹریٹیجک سٹڈیز کی رپورٹ کے مطابق سلامتی کو درپیش بڑھتے ہوئے خطرات کے پیش نظر 2024 کے دوران عالمی دفاعی اخراجات 2.46 ٹریلین ڈالر تک جا پہنچے ہیں۔ ایشیا، مشرق وسطی، شمالی افریقہ اور یورپ کے ملکوں نے اپنے، اپنے دفاعی بجٹ بڑھا دیے ہیں۔ یہ رجحان 2025 میں بھی جاری رہنے کا امکان ہے۔",
        "published_date": "Wed, 14 May 2025 03:26:42 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cn4gxy2k2zjo#1",
        "title": "کیمیکل کنٹرول اور سپائکنگ: ’میرے شوہر نے کئی سال تک نشہ آور ادویات دے کر میرا ریپ کیا‘",
        "link": "https://www.bbc.com/urdu/articles/cn4gxy2k2zjo",
        "image_url": "https://ichef.bbci.co.uk/news/1024/branded_urdu/0964/live/84de15d0-301c-11f0-8947-7d6241f9fce9.jpg",
        "article": "ایک شام جب کیٹ اور اُن کے شوہر ایک ساتھ بیٹھے اور بات چیت کا آغاز ہوا تو وہ یہ نہیں جانتی تھیں کہ اُن کے شوہر انھیں اب کیا بتانے والے ہیں۔\n’میں گزشتہ کئی سالوں سے آپ کا ریپ بھی کر رہا ہوں اور اس سب کے دوران آپ کی تصاویر بھی لے رہا ہوں۔‘\nکیٹ (فرضی نام) کے پاس یہ سُننے کے بعد کہنے کو کُچھ نہیں تھا۔ اُن پر سکتہ طاری ہو گیا۔ وہ سمجھ نہیں پا رہی تھیں کہ وہ (اُن کے شوہر) کیا کہہ رہے ہیں۔\n’انھوں نے مجھ سے یہ سب اتنی آسانی سے کہا دیا کہ جیسے یہ کوئی بہت ہی معمولی سی بات ہو۔‘\nانتباہ: اس تحریر میں شامل چند معلومات آپ کے لیے تکلیف دہ ہو سکتی ہیں۔\nبرسوں بند دروازوں کے پیچھے ان کے شوہر اُن پر یہ ظلم ڈھا رہے تھے۔ اُن کا رویہ پرتشدد تھا، وہ نسخے پر لکھی گولیوں کا غلط استعمال کر رہے تھے۔\nاس دوران ایسا وقت بھی آیا کہ جب کیٹ نے ہوش میں آنے پر اپنے شوہر کو اُن کے ساتھ سیکس کرتے پایا مگر وہ ادویات کے استعمال کی وجہ سے ایسی حالت میں تھیں کہ وہ انھیں ایسا کرنے سے روک نہیں سکیں، ایک ایسے فعل سے جس میں اُن کی رضا مندی شامل نہیں تھی۔ یعنی اُن کا ریپ ہوا۔\nکیٹ کے شوہر نے اپنے کیے پر ندامت کے احساس کو باتوں میں گھماتے ہوئے انھیں بس یہی کہا کہ ’میں تو ہوش میں نہیں تھا، نہیں جانتا کہ کیا ہوا اور میں کیا کرتا رہا۔ میں تو بیمار تھا اور نہیں سمجھ پایا کیا ہو رہا ہے۔‘\nکیٹ اُن کی باتوں میں آ جاتیں، حتیٰ کے انھیں ڈاکٹرز کے پاس بھی لے کر جاتیں کہ اُن کا علاج کروایا جا سکے۔\nلیکن کیٹ اُس وقت تک یہ نہیں جانتی تھیں کہ اُن کے شوہر رات میں انھیں چائے کے کپ میں نیند کی دوا دے کر گہری نیند سُلانے کی کوشش کرتے تھے تاکہ جب وہ سو جائیں تو وہ اُن کا ریپ کر سکیں۔\nاپنے اس جُرم کے اعتراف کے بعد، کیٹ کے شوہر نے انھیں دھمکایا اور انھیں کہا کہ اگر وہ پولیس کے پاس گئیں تو وہ اُن کی زندگی کا آخری دن ہوگا جس کے بعد کیٹ ایسا نہیں کر سکیں۔\nوجہ یہ تھی کہ وہ اُن کے بچوں کا باپ تھا، اور وہ یہ بھی نہیں چاہتی تھیں کہ حالات خراب ہوں۔\nتاہم یہ سب سننے کے چند مہینوں بعد کیٹ کو ہولناک جسمانی اثرات کا سامنا تھا۔ کیٹ نے بتایا  کہ وہ شدید بیمار ہو گئیں، ان کا وزن تیزی سے کم ہونے لگا اور انھیں ’پینک اٹیک‘ یعنی خوف اور گھبراہٹ کی وجہ سے دورے پڑنے لگے۔\nاپنے شوہر کے ’اعترافِ جرم‘ کے تقریباً ایک سال بعد جب کیٹ کی حالت انتہائی خراب ہوئی تو انھوں نے اپنی بہن کو سب کچھ بتایا۔\nان کی بہن نے اپنی والدہ کو فون کیا جنھوں نے پولیس سے رابطہ کیا۔ کیٹ کے شوہر کو گرفتار کر کے اُن سے پوچھ گچھ کی گئی۔\nتاہم چار دن بعد کیٹ نے پولیس سے رابطہ کیا اور کہا کہ وہ اس معاملے میں اور پیش رفت نہیں کرنا چاہتی۔\nوہ کہتی ہیں کہ ’میں ابھی اس سب کے لیے تیار نہیں تھی۔‘ یہ وقت اُن کے لیے اور اُن کے بچوں کے لیے انتہائی تکلیف دہ تھا، کیونکہ اس سب کے بعد اُن کے شوہر اور اُن کے بچوں کے والد کے درمیان تعلق کبھی بھی پہلے جیسا نہیں ہو سکتا تھا۔\nاس کے باوجود کیٹ اپنے شوہر کو مزید گھر میں نہیں دیکھنا چاہتی تھیں، جس کی وجہ سے اُن کے شوہر کو اپنے لیے کسی اور جگہ کا بندوبست کرنا پڑا۔\nیہ وہ وقت تھا کہ جس کے بعد کیٹ نے اس معاملے پر اطمینان سے سوچا اور چھ ماہ کے بعد انھوں نے پولیس سے پھر رابطہ کیا جس کے بعد ڈیٹ کون مائیک سمتھ کی سربراہی میں تحقیقات کا آغاز ہوا۔\nکیٹ کہتی ہیں کہ اس معاملے کے تفتیش کرنے والے اہلکار نے انھیں یہ سمجھانے کی کوشش کی کہ وہ ایک سنگین جرم کا شکار ہوئیں اور خوش قسمتی سے بچ گئی ہیں۔ \nوہ کہتی ہیں کہ ’انھوں نے (پولیس اہلکار نے) مجھے ہمت اور حوصلہ دیا۔ مجھے شعوری طور پر احساس نہیں تھا کہ میرے ساتھ کیا ہوا۔ انھوں نے وضاحت کی کہ یہ ریپ تھا۔‘\nان کے (اب سابق) شوہر کے میڈیکل ریکارڈ نے ایک اہم ثبوت فراہم کیا۔ کیٹ کے سامنے اعتراف جرم کے بعد، انھوں نے ایک ماہر نفسیات سے رابطہ کیا تھا اور معائنے کے لیے خفیہ طور پر انھیں ادائیگی کی تھی۔\nنفسیاتی ماہر کے ساتھ سیشن کے دوران انھوں نے (کیٹ کے شوہر نے) بتایا کہ وہ اپنی بیوی کے ساتھ ’جنسی تعلق قائم کرنے کے لیے نشہ آور دوا دیتے تھے‘ اور جب وہ نیم غنودگی میں ہوتیں یا جب وہ سو جاتیں تب وہ ان کے ساتھ جنسی تعلق قائم کرتے۔ \nکیٹ کے شوہر کا یہ اعترافِ جُرم اُن کے ماہر نفسیات کے نوٹس میں درج پایا گیا۔\nکیٹ کا کہنا ہے کہ ان کے شوہر نے نارکوٹکس اننامس نامی منشیات کے استعمال کے خلاف کام کرنے والے ادارے میں کچھ لوگوں کے ساتھ ساتھ چرچ کے دوستوں کے سامنے بھی اعتراف کیا۔\nاس کیس سے متعلق پولیس فائلوں کو بالآخر کراؤن پراسیکیوشن سروس (سی پی ایس) کے سامنے پیش کیا گیا لیکن اس نے الزامات عائد نہ کرنے کا فیصلہ کیا۔\nکیٹ کو سمجھ نہیں آ رہی تھی کہ یہ سب کیا اور کیوں ہے۔\nوہ کہتی ہیں کہ ’میں نے سوچا، اگر آپ کو میرے معاملے میں مجرم کو سزا دینے کے لیے کافی ثبوت نہیں ملے ہیں، مجرم کے اعترافی بیانات کے ساتھ، تو پھر کسی اور کو کیسے موقع ملے گا؟‘\nمایوس ہو کر انھوں نے سی پی ایس کے فیصلوں پر باضابطہ نظر ثانی کی درخواست دی۔ چھ ماہ بعد سی پی ایس نے کہا کہ اب ان کے سابق شوہر پر فرد جرم عائد کی جائے گی۔ انھوں نے یہ بھی تسلیم کیا کہ ’ہمارے چارجنگ پراسیکیوٹر کی طرف سے لیا گیا اصل فیصلہ ناقص تھا۔‘\nسی پی ایس کے ایک ترجمان نے فائل آن 4 انویسٹی گیشنز کو بتایا کہ ’اگرچہ ہمیں اپنے زیادہ تر چارجز کے فیصلے پہلی بار ملے ہیں، لیکن یہاں ایسا نہیں ہوا اور ہم متاثرہ فرد سے اس تکلیف کے لیے معافی مانگتے ہیں جو اس سے پیدا ہوئی ہوگی۔‘\nکیٹ کے سابق شوہر کی جانب سے کیٹ کے سامنے اعتراف جرم کیے جانے کے پانچ سال بعد یہ معاملہ 2022 میں عدالت میں چلا گیا تھا۔\nمقدمے کی سماعت کے دوران انھوں نے دعویٰ کیا کہ کیٹ کو وہ سب پسند تھا جو وہ کرتے رہے یعنی نیند کی حالت میں جنسی تعلق قائم کرنا۔ \nانھوں نے کیٹ کو نشہ آور ادویات دینے کا بھی اعتراف کیا، لیکن ساتھ ہی یہ بھی کہا کہ ایسا اس لیے کیا گیا تاکہ وہ انھیں جگائے بغیر یہ سب کر سکیں۔ تاہم انھوں نے ریپ کے الزامات سے انکار کیا مگر جیوری نے ان پر یقین نہیں کیا۔\nڈیٹ کون سمتھ کا کہنا ہے کہ ’میرے لیے انتہائی مضحکہ خیز اور تکلیف دہ تھا۔ یہ ان کی (کیٹ کی) زندگی کی سب سے تکلیف دہ بات تھی اور وہ اسے کسی نہ کسی قسم کی جنسی کشمکش کے لیے مکمل طور پر آمادگی کے ساتھ ایک عمل کے طور پر پیش کر رہے تھے۔‘\nایک ہفتے تک جاری رہنے والی سماعت کے بعد کیٹ کے سابق شوہر کو ریپ، جنسی استحصال اور ارادتاً نشہ آور دوا دینے کا قصوروار پایا گیا۔\nسزا سناتے ہوئے جج نے انھیں ’ایک خود غرض شخص‘ کے طور پر بیان کیا، جو اپنی مبینہ ضروریات کو لامحدود طور پر ترجیح دیتا ہے، ’جس نے کوئی حقیقی پچھتاوا ظاہر نہیں کیا تھا۔‘\nانھیں 11 سال قید کی سزا سنائی گئی تھی اور تاحیات حکم امتناع دیا گیا تھا۔\nتین سال بعد کیٹ اپنے بچوں کے ساتھ اپنی زندگی کو دوبارہ شروع کرنے کی کوشش میں ہیں۔ اس کے بعد سے انھیں ’پوسٹ ٹرامیٹک سٹریس ڈس آرڈر‘ (پی ٹی ایس ڈی) اور ایک اعصابی عارضے کی تشخیص ہوئی جس کی وجہ وہ صدمہ تھا کہ جس میں سے وہ گزری ہیں۔\nکیٹ کو اپنے کیس اور فرانسیسی خاتون جزیل پیلیکوٹ کے کیس میں مماثلت نظر آتی ہے جن کے سابق شوہر نے انھیں نشہ آور دوا دی اور ریپ کیا اور اُن کے ساتھ ایسا کرنے کے لیے درجنوں مردوں کو بھی اس فعل کا حصہ بنایا۔\nکیٹ کہتی ہیں کہ ’مجھے یاد ہے کہ اس وقت میں صرف یہ امید کر رہی تھی اور دعا کر رہی تھی کہ اسے وہ حمایت ملے جس کی اسے ضرورت ہے۔‘\n’کیمیکل کنٹرول‘ اب ایک اصطلاح ہے جو ادویات کو ہتھیار کے طور پر استعمال کرنے کے بارے میں ہے۔ یونیورسٹی آف برسٹل کے سینٹر فار جینڈر اینڈ وائلنس ریسرچ کی پروفیسر مارین ہیسٹر کا کہنا ہے کہ ’یہ ممکنہ طور پر بڑے پیمانے پر پھیل چکا ہے۔‘\nوہ کہتی ہیں کہ ’میں ہمیشہ اس کے بارے میں سوچتی ہوں کہ اگر گھروں میں ایسی نشہ آور ادویات موجود ہیں تو کیا مجرم واقعی انھیں کسی بھی کام کے لیے استعمال کر سکتا ہے یا کر رہا ہے؟‘\nانگلینڈ اور ویلز کے لیے گھریلو تشدد کی کمشنر ڈیم نکول جیکبز کہتی ہیں کہ ’پولیس کی جانب سے جرائم کو ریکارڈ کرنے کے طریقہ کار میں تبدیلیوں کی وجہ سے سپائکنگ جیسے جرائم کو کم ریکارڈ کیا جا رہا ہے۔‘\nوہ کہتی ہیں کہ ’اگر وزرا اس بات کو یقینی بنانا چاہتے ہیں کہ آئندہ دہائی میں خواتین اور لڑکیوں کے خلاف تشدد کو نصف کرنے کے لیے اٹھائے گئے اقدامات سے نقصانات میں کمی آ رہی ہے، تو ہمیں پولیس کو رپورٹ کیے گئے تمام گھریلو تشدد سے متعلق جرائم کی درست انداز میں پیمائش کرنی ہوگی۔‘\nاُن کا کہنا ہے کہ ’یہ نہ صرف اس بات کو یقینی بنانے کے لئے اہم ہے کہ مجرموں کا احتساب کیا جائے، بلکہ متاثرین کو وہ ضروری مدد ملے جس کی انھیں دوبارہ زندگی جینے کے لیے ضرورت ہے۔‘\nہوم آفس نے ہمیں بتایا کہ وہ پولیس سافٹ ویئر تیار کر رہا ہے جو کسی دوسرے جرم کے حصے کے طور پر پیش آنے والے واقعات کی نشاندہی کرسکے گا۔\nسپائکنگ پہلے ہی پورے برطانیہ میں ایک جرم ہے، جس کا احاطہ دیگر قانون سازی کے حصوں کے طور پر کیا گیا ہے۔\nانگلینڈ اور ویلز میں لاگو ہونے والے نئے قانون کے تحت مجرموں کو 10 سال تک قید کی سزا ہو سکتی ہے۔\nخواتین اور لڑکیوں کے تحفظ کی وزیر جیس فلپس نے فائل آن فور انویسٹی گیشنز کو دیے گئے ایک بیان میں کہا کہ ’سپائکنگ ایک گھناؤنا جرم ہے جو متاثرین کے اعتماد اور تحفظ کے احساس کی خلاف ورزی کرتا ہے۔‘\nاس قانون کو شمالی آئرلینڈ تک توسیع دینے پر بات چیت جاری ہے۔\nسکاٹ لینڈ کی حکومت کا کہنا ہے کہ اس کا کسی مخصوص جُرم کے لیے قانون بنانے کا کوئی منصوبہ نہیں ہے لیکن وہ صورت حال کا جائزہ لے رہی ہے۔\nکیٹ کو بالآخر انصاف مل گیا۔ لیکن ان کے سابق شوہر جیل میں نہیں ہوتے اگر انھوں نے سی پی ایس کا مقابلہ نہ کیا ہوتا جبکہ انھیں یقین نہیں تھا کہ اس کیس میں سزا کا حقیقت پسندانہ امکان ہے۔\nکیٹ کہتی ہیں کہ ’میں چاہتی ہوں کہ دوسرے لوگ یہ سمجھیں کہ بدسلوکی آپ کے خیال سے کہیں زیادہ خاموشی سے ہوتی ہے۔ میں اب بھی یہی سمجھنے کی کوشش کر رہی ہوں کے میرے ساتھ کیا ہوا اور اس نے مجھے کس طرح متاثر کیا ہے۔‘",
        "published_date": "Wed, 14 May 2025 04:41:01 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cq85q2l8n7zo#1",
        "title": "آزاد کرد ریاست کے لیے ترکی سے لڑنے والی تنظیم جس نے 40 سال بعد ہتھیار ہھینکنے کا اعلان کیا",
        "link": "https://www.bbc.com/urdu/articles/cq85q2l8n7zo",
        "image_url": "https://ichef.bbci.co.uk/news/1024/branded_urdu/5494/live/2427e5b0-3065-11f0-8519-3b5a01ebe413.jpg",
        "article": "کُردستان ورکرز پارٹی (پی کے کے) نے اپنی جماعت کو تحلیل کرنے اور ہتھیار ڈالنے کا فیصلہ کیا ہے جو ترکی کے ساتھ چار دہائیوں سے زائد جاری رہنے والے تنازع کے خاتمے کی علامت ہے۔ اس تنازع میں اب تک 40 ہزار سے زائد افراد ہلاک ہو چکے ہیں۔\nیہ فیصلہ ان کے رہنما عبداللہ اوجلان کی جانب سے تنظیم کو تحلیل کرنے کی اپیل کے تین ماہ بعد سامنے آیا ہے۔ وہ سنہ 1999 سے قید میں ہیں۔\nترکی نے ابھی تک اس بارے میں کوئی باضابطہ اعلان نہیں کیا ہے لیکن پی کے کے کی جانب سے یہ اعلان صدر رجب طیب اردوغان کے لیے ایک بڑی کامیابی سمجھا جا رہا ہے۔\nاس کا خطے، بالخصوص ہمسایہ ملک شام میں گہرا اثر پڑے گا۔\nبائيں بازو کے نظریات کے حامل اس گروپ کا قیام سنہ 1970 کی دہائی کے آخر میں عمل میں آیا تھا اور اس نے سنہ 1984 میں ترکی حکومت کے خلاف مسلح جدوجہد کا آغاز کیا تھا۔ اس کا مقصد ترکی کے اندر ایک آزاد کرد ریاست کا قیام تھا۔\nکُرد قوم میسوپوٹامیا کے پہاڑوں اور میدانوں میں بسنے والی قدیم اقوام میں سے ایک ہے۔ یہ علاقہ جنوب مشرقی ترکی، شمال مشرقی شام، شمالی عراق، شمال مغربی ایران، اور جنوب مغربی آرمینیا پر مشتمل ہے۔\nاس علاقے میں اندازاً ڈھائی کروڑ سے ساڑھے تین کروڑ کرد آباد ہیں۔ وہ (عرب، ایرانی، اور ترک کے بعد) مشرق وسطیٰ کی چوتھی بڑی نسلی اکثریت ہیں، لیکن ان کی اپنی کوئی قومی ریاست نہیں ہے۔\nصدیوں تک کرد سلطنتِ عثمانیہ کے تحت آباد رہے۔ جب پہلی عالمی جنگ کے بعد سلطنت عثمانیہ ختم ہو گئی تو بہت سے کردوں نے اپنی علیحدہ ریاست ’کردستان‘ کے قیام پر غور و خوض شروع کیا۔ مغربی اتحادیوں نے سنہ 1920 کے سیورے معاہدہ میں اس کے امکان پر غور کیا۔\nلیکن پھر سنہ 1923 میں ہونے والے معاہدۂ لوزان سے پہلے والے معاہدے کو بدل دیا گيا۔ اس کے تحت جدید ترکی کی سرحدیں طے کر دی گئیں اور اس میں کرد ریاست کے لیے کوئی گنجائش نہیں رکھی گئی۔\nکرد جن ممالک میں آباد تھے، وہاں وہ اقلیت میں رہ گئے۔ اگلے 80 سال میں کردوں کی ہر کوشش کو طاقت سے دبایا گیا۔\nکرد ترکی کی کل آبادی کا 15 سے 20 فیصد کے درمیان ہیں۔\nسنہ 1920 اور 1930 کی دہائیوں میں ترکی میں کردوں کی بغاوتوں کے جواب میں بہت سے کردوں کو ملک کے دوسرے علاقوں میں منتقل کر دیا گیا، کرد ناموں اور لباس پر پابندی لگا دی گئی، کرد زبان کے استعمال کو محدود کر دیا گیا، اور کردوں کے نسلی وجود کو تسلیم کرنے سے انکار کیا گیا، اور انھیں ’پہاڑی ترک‘ کہا گیا۔\nسنہ 1978 میں جنوب مشرقی ترکی سے تعلق رکھنے والے بائیں بازو کے سیاسی کارکن عبداللہ اوجلان نے پی کے کے قائم کیا جس کا مقصد ترکی کے اندر ایک آزاد ریاست کا قیام تھا۔ سنہ 1984 میں انھوں نے مسلح جدوجہد کا آغاز کیا۔\nاس کے بعد سے اب تک ترکی، شام اور عراق کے سرحدی علاقوں میں پی کے کے اور ترکی سکیورٹی فورسز کے درمیان جھڑپوں میں تقریباً 40,000 افراد ہلاک ہو چکے ہیں جبکہ لاکھوں افراد بے گھر ہوئے ہیں۔\nپی کے کے کو ترکی، امریکہ، برطانیہ اور یورپی یونین کی جانب سے دہشت گرد تنظیم قرار دیا گیا ہے۔\nسنہ 1990 کی دہائی میں پی کے کے نے آزاد ریاست کے مطالبے سے پیچھے ہٹ کر کردوں کے لیے زیادہ خودمختاری کا مطالبہ کرنا شروع کیا۔\nسنہ 2016 میں بی بی سی کو دیے گئے ایک انٹرویو میں پی کے کے کے فوجی رہنما جمیل بائیک نے کہا: ’ہم ترکی سے علیحدہ ہو کر ریاست بنانا نہیں چاہتے۔ ہم ترکی کی سرحدوں کے اندر، اپنے علاقوں میں، آزادی کے ساتھ جینا چاہتے ہیں۔‘\nانھوں نے مزید کہا: ’جدوجہد اس وقت تک جاری رہے گی جب تک کردوں کے فطری حقوق کو تسلیم نہیں کیا جاتا۔‘\nتاہم ترکی کا مؤقف یہ رہا ہے کہ پی کے کے ’ترکی کے اندر ایک علیحدہ ریاست قائم کرنے کی کوشش کر رہا ہے۔‘\nسنہ 1990 کی دہائی کے وسط میں ترکی کی سکیورٹی فورسز اور پی کے کے کے درمیان شدید جھڑپیں ہوئیں۔ جنوب مشرقی اور مشرقی ترکی کے کرد اکثریتی علاقوں میں ہزاروں دیہات تباہ کر دیے گئے، جس کے باعث لاکھوں کرد دوسرے شہروں کی طرف ہجرت کرنے پر مجبور ہوئے۔\nپی کے کے نے ترکی کی سیاست میں شمولیت، ملک میں وسیع پیمانے پر کردوں کے ثقافتی حقوق کو تسلیم کیے جانے اور اپنے قیدیوں کی رہائی کا مطالبہ کیا ہے۔\nترکی نے پی کے کے سے مذاکرات سے انکار کیا اور صرف محدود معافی کی پیشکش کی۔\nسنہ 2009 سے 2011 کے درمیان پی کے کے اور ترکی حکومت کے درمیان ناروے میں خفیہ مذاکرات ہوئے، لیکن وہ ناکام ہو گئے۔\nمارچ 2013 میں اوجلان نے حکومت کے ساتھ بات چیت کے بعد نئی جنگ بندی کا اعلان کیا اور پی کے کے نے اپنے جنگجوؤں کو ترکی سے انخلا کا حکم دیا۔ لیکن پھر جولائی 2015 میں یہ جنگ بندی ختم ہو گئی۔\nتحقیقی تنظیم کرائسس گروپ کے مطابق سنہ 2015 سے اب تک ترکی اور عراق میں پی کے کے اور ترک سکیورٹی فورسز کے درمیان جھڑپوں میں 7,000 سے زائد افراد ہلاک ہو چکے ہیں۔\nسنہ 2015 اور 2016 میں لڑائی نے بہت زیادہ شدت اختیار کر لی تھی اور یہ لڑائی زیادہ تر جنوب مشرقی ترکی میں ہوئی۔\nسنہ 2019 تک، ترک فورسز نے زیادہ تر پی کے کے کے جنگجوؤں کو ملک سے نکال دیا، اور لڑائی کا مرکز عراق کے شمالی خودمختار کردستان کے علاقے اور شمالی شام کی طرف منتقل ہو گیا۔\nشام میں ترک افواج (اپنے اتحادی ملیشیا سیرین نیشنل آرمی کے ساتھ) کردوں کی قیادت میں قائم پیپلز ڈیفنس یونٹس (وائے پی جی) سے بھی برسر پیکار رہی ہیں۔ ترکی اسے پی کے کے کی شامی شاخ سمجھتا ہے۔\nلیکن اکتوبر سنہ 2024 سے ترک حکومت اور دائیں بازو کی قوم پرست تحریک پارٹی کے رہنما دولت باہجلی پی کے کے کے ساتھ مذاکرات کر رہے ہیں۔ \nمذاکرات میں اوجلان کو بھی شامل کیا گیا ہے اور انھوں نے اوجلان سے بات کرنے کے لیے بحیرہ مرمرہ میں موجود امرالی جزیرے کی ہائی سکیورٹی جیل کا دورہ بھی کیا ہے۔",
        "published_date": "Wed, 14 May 2025 06:21:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cdj9320k314o#2",
        "title": "پاکستان کا انڈین براہموس میزائل ’ہدف سے بھٹکانے‘ کا دعویٰ: کیا تیز رفتار میزائلوں کو ’اندھا‘ کیا جا سکتا ہے؟",
        "link": "https://www.bbc.com/urdu/articles/cdj9320k314o",
        "image_url": "https://ichef.bbci.co.uk/news/1024/branded_urdu/37ca/live/3efa6b30-2faa-11f0-b3b2-098b4d30bf31.jpg",
        "article": "پاکستانی فضائیہ کا دعویٰ ہے کہ اس نے انڈیا کے بیشتر جدید ڈرونز اور براہموس میزائلوں کو ’سافٹ کِل‘ کے ذریعے ناکارہ بنایا اور انھیں اپنے ہدف یعنی پاکستانی افواج کی عسکری تنصیبات بشمول ایئربیسز تک پہنچنے سے روکا۔  \nدوسری طرف انڈین افواج کا دعویٰ ہے کہ اس نے بھی پاکستانی میزائلوں کو ’سافٹ‘ اور ’ہارڈ کِل‘ کے ذریعے ملک میں موجود ایئر بیسز کو نشانہ بنانے سے روکا۔ \nپاکستانی دعوے کے مطابق رفال سمیت پانچ انڈین طیاروں کے علاوہ 70 سے زیادہ ڈرونز مار گرائے گئے جبکہ انڈیا نے کم از کم ایک پاکستانی میراج طیارہ اور اس کے علاوہ کئی ڈرونز و میزائل مار گرانے کا دعویٰ کیا ہے۔ \nدونوں ملکوں کی افواج نے طیاروں، میزائلوں اور ڈرونز کو مار گرانے کے اپنے نظام میں روایتی ہتھیاروں کے ساتھ ساتھ جدید الیکٹرانک آلات کا بھی ذکر کیا ہے۔\nانڈیا اور پاکستان افواج کے ترجمانوں نے اپنی اپنی پریزنٹیشنز میں کئی نئی اصطلاحات استعمال کی ہیں جن میں ’سافٹ کِل‘، ’الیکٹرانک وار فیئر‘، ’سپیکٹرم وارفیئر آپریشز‘، ’سائبر اور سپیس ڈومینز‘ اور ’سٹینڈ آف ویپنز‘ شامل ہیں۔\nاس مضمون میں ہم نے یہ جاننے کی کوشش کی ہے کہ انڈیا کے براہموس میزائلوں کی صلاحیت کیا ہے اور پاکستان فضائیہ کے ایئر وائس مارشل اورنگزیب احمد نے جس ’جیمنگ‘ اور ’سپوفنگ‘ کا ذکر کیا، وہ کیا ہوتی ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ روز کی پریس کانفرنس میں دعویٰ کیا کہ پاکستان اور انڈیا کے درمیان حالیہ کشیدگی کہ پہلے مرحلے میں ’جب پاکستانی فضائیہ نے انڈین فضائیہ کے لڑاکا طیاروں کو غیر فعال کیا تو ان کی فضائی سرگرمیاں مغربی سرحد پر محدود ہو گئیں۔ اس کے بعد انڈیا نے حکمتِ عملی بدلتے ہوئے پہلے ڈرونز اور پھر براہموس میزائل پاکستانی حدود میں بھیجنے شروع کیے۔‘\nانھوں نے دعویٰ کیا کہ ’ہمارے ریڈار سسٹمز نے ان کی آمد کو سرحد میں داخل ہونے سے پہلے ہی شناخت کر لیا تھا۔ فضائی دفاعی نظام ریڈار کراس سیکشن (RCS) والے، آہستہ رفتار اور اونچائی پر اڑنے والے پلیٹ فارمز کو بھی شناخت کر سکتا ہے۔‘\nان کا کہنا تھا کہ ’جب بھی ان کے میزائل اور ڈرون شہری یا حساس علاقوں کے قریب آئے ہم نے انھیں براہِ راست مار گرا کر ختم کیا۔‘\nایئر وائس مارشل اورنگزیب احمد نے دعویٰ کیا کہ ’جب ہم نے یو اے ویز ڈرونز حملوں کو ناکام بنانا شروع کیا تو دشمن نے انتہائی غیر ذمہ داری کا مظاہرہ کرتے ہوئے زمین سے زمین پر مار کرنے والے ہتھیاروں کا استعمال شروع کیا۔‘\nانھوں نے انڈیا کے سورَت گڑھ اور پاکستان کے فضائی اڈے رفیقی کو دکھاتے ہوئے دعویٰ کیا کہ ’ہماری حدود میں 3000 کلومیٹر فی گھنٹہ کی رفتار سے سفر کرنے والے براہموس میزائل مسلسل داغے جا رہے تھے۔‘\nایئر وائس مارشل اورنگزیب احمد نے دعویٰ کیا کہ ’پاکستان ایئر فورس، آرمی اور نیوی کے اینٹی ڈرون اور میزائل سسٹمز نے دشمن کے یو اے ویز اور میزائلوں کو سپوفنگ، جیمنگ، سیٹلائٹ کمیونیکیشن کو جام کر تے ہوئے سائبر حملوں سے ناکارہ بنایا۔‘ \nاورنگزیب احمد نے دعویٰ کیا کہ ’ہمارے مقامی طور پر تیار کردہ سسٹمز نے انڈیا کے بھیجے گئے یو اے ویز اور میزائلوں کے جی پی ایس سسٹمز اور سیٹیلایٹ کمیونیکیشن (SatCom) میں خرابی پیدا کی جس کے نتیجے میں ’Soft kills induced GPS errors‘ (سوفٹ کل انڈیوسڈ جی پی ایس ایررز) ان کے یو اے ویز اور میزائل ہدف پر پہنچنے سے پہلے ہی راستہ بھٹک گئے یا انھیں ناکارہ بنا دیا گیا۔‘\nان کا کہنا تھا کہ ’پی اے ایف نے براہموس کے خلاف سافٹ اور ہارڈ کل صلاحیتوں سے جواب دیا۔ جی پی ایس میں خلل ڈال کر ہم نے ان کے ہدف پر مار کرنے کی صلاحیت کم کر دی۔ کچھ میزائلوں کو راستے میں ہی تباہ کر دیا گیا۔ ایک میزائل اپنے ہدف سے آگے نکل کر کسی غیر آباد علاقے میں گر گیا جس کی تصدیق ہمارے ریڈار ڈیٹا سے ہوتی ہے۔‘\n’یہ ریڈار تصویریں دکھاتی ہیں کہ پی اے ایف نے ان میزائلوں کو لانچنگ کے وقت، پرواز کے دوران، اور آخری مرحلے میں بھی ٹریک کیا۔‘\nایئر وائس مارشل اورنگزیب احمد کا کہنا تھا کہ ’پی ایف کے مؤثر سینسر سے شوٹر گرڈ اور سافٹ و ہارڈ کل کی صلاحیتوں نے دشمن کے بہت سے حملے ناکام بنائے۔‘\nانھوں نے اس بات کا اقرار کیا کہ اگرچہ دشمن کے داغے گئے زیادہ تر میزائل حملوں کو ناکام بنا دیا گیا تاہم چونکہ ’وہ سینکڑوں میزائل داغ رہے تھے، اسی لیے کچھ  اپنے اہداف تک پہنچنے میں کامیاب رہے۔‘\nیاد رہے انڈین فوج نے حالیہ تنازع میں پاکستان کے خلاف براہموس میزائل فائر کرنے کا اقرار نہیں کیا۔ اتوار کی شام پریس کانفرنس کے دوران جب انڈیا کے ایئرمارشل اے کے بھارتی سے اے این آئی سے وابستہ ایک صحافی نے سوال کیا کہ آپریشن سندور میں براہموس کتنے مؤثر رہے تو انھوں نے براہِ راست اس کا جواب دینے سے گریز کیا اور کہا کہ ’میں نے کبھی یہ نہیں بتایا کہ ہم نے کون سے مخصوص ہتھیار استعمال کیے یا ان کا کیا کیلبر تھا۔ یہ آپریشنل تفصیلات ہیں جن پر میں بات کرنا مناسب نہیں سمجھتا۔‘\n’اتنا کہنا کافی ہے کہ جو بھی طریقے اور ذرائع ہم نے منتخب کیے اُن کا دشمن کے اہداف پر مطلوبہ اثر ہوا۔‘\nتاہم یہاں یہ بھی بتاتے چلیں کہ اتوار کے روز اتر پردیش کے وزیر اعلیٰ یوگی آدتیہ ناتھ نے دعویٰ کیا کہ آپریشن سندور کے دوران پاکستان پر حملوں میں براہموس میزائل استعمال کیا گیا۔ وہ لکھنؤ میں براہموس ایرو سپیس انٹیگریشن اور ٹیسٹنگ مرکز کی افتتاحی تقریب سے خطاب کر رہے تھے۔ \nانھوں نے کہا ’آپ نے آپریشن سندور کے دوران براہموس میزائل کی طاقت کی جھلک ضرور دیکھی ہوگی۔ اگر نہیں دیکھی تو پاکستان والوں سے پوچھ لینا کہ براہموس میزائل کی طاقت کیا ہے۔‘\nبراہموس سپرسونک میزائل ہیں اور اسے زمین، سمندر اور فضا سے داغا جا سکتا ہے۔\nسنہ 2022 میں بی بی سی اُردو پر شائع ہونے والی ایک رپورٹ کے مطابق براہموس میزائل انڈین ’دفاعی تحقیق و ترقی کے ادارے‘ اور روس کی ’این پی او ۔ ماشینوسٹرائے اینیا‘ کی مشترکہ کاوش کا نتیجہ ہے جنھوں نے مل کر براہموس ایروسپیس کا ادارہ بنایا ہے۔ 12 جون 2001 کو اس میزائل کا تجربہ کیا گیا اور اس کے ہائپرسونک ورژن پر کام ہو رہا ہے۔\n’براہموس‘ دو الفاظ سے مل کر بنا ہے۔ یہ دو دریاﺅں کے نام ہیں۔ انڈین دریا ’براہما پترا‘ اور مغربی روس میں بہنے والا دریا ’موس کووف‘۔\n’براہموس ایروسپیس‘ کی ویب سائٹ کے مطابق براہموس ’ٹو سٹیج‘ میزائل ہے۔ اس میں سالڈ پروپیلنٹ بوسٹر یا ٹھوس ایندھن سے رفتار بڑھانے والا انجن نصب ہے جو پہلے مرحلے میں میزائل کو اس کے دھماکہ خیز حصے سے الگ کرنے سے قبل سپرسونک رفتار (یعنی آواز کی رفتار سے زائد تیز ) تک لے جاتا ہے اور پھر الگ ہو جاتا ہے۔\nدوسرے مرحلے میں مائع ریم جیٹ (ہوا کی شمولیت سے چلنے والا جہاز کا نظام) حرکت میں آ جاتا ہے اور میزائل کو کروز فیز میں تقریباً ماک تھری کی رفتار تک پہنچا دیتا ہے۔ سٹیلتھ ٹیکنالوجی اور جدید ایمبیڈڈ سافٹ ویئر سے لیس گائیڈنس سسٹم میزائل کو خصوصی صلاحیتیں فراہم کرتا ہے۔\nانڈین میڈیا کی رپورٹس میں دعویٰ کیا گیا ہے کہ یہ میزائل پرواز کے دوران سپرسونک رفتار کے ساتھ 290 کلومیٹر تک مار کرنے کی صلاحیت رکھتا ہے، جس سے پرواز کا وقت کم ہو جاتا ہے، ہدف کو خود کو بچانے کا وقت نہیں ملتا، اس کا حملہ تیز اور دنیا کے کسی بھی میزائل شکن دفاعی نظام سے روکنا مشکل ہو جاتا ہے۔\nبراہموس ایروسپیس کے مطابق اس میں دشمن کے ’ریڈار‘ (جہازوں اور اڑتی اشیا کا سراغ لگانے کا نظام) سے بچنے کی صلاحیت موجود ہے۔\nاسے ’فائر اینڈ فارگیٹ‘ یعنی ’چلاﺅ اور بھول جاﺅ‘ کے اصول پر استعمال کیا جاتا ہے اور اس کے ہدف تک پہنچنے کے راستے کی مستقل نگرانی نہیں کی جاتی۔\nبراہموس ایروسپیس کے دعوے کے مطابق اس میزائل کی چار اقسام ہیں جن میں زمین سے زمین پر مار کرنے والا، فضا سے زمین پر، سمندر کی سطح سے زمین پر اور آبدوز سے مار کرنے والے میزائل شامل ہیں۔\nسروس میں موجود اقسام:\nیاد رہے کروز میزائل کی تین اقسام ہوتی ہیں۔ ’سب سونک‘ کروز میزائل آواز کی رفتار یا اس سے کچھ کم رفتار سے فاصلہ طے کرتے ہیں۔ دوسری قسم ’سپر سونک‘ میزائل کی ہے جو آواز کی رفتار سے تین گنا تیزی سے فاصلہ طے کرنے کی صلاحیت رکھتے ہیں۔ جبکہ تیسری قسم ’ہائپر سپر سونک‘ میزائل جو آواز کی رفتار سے پانچ گنا تیزی سے فاصلہ طے کرنے کی صلاحیت رکھتے ہیں۔ \nیاد رہے سنہ 2022 میں ایک براہموس میزائل پاکستان میں بھی آن گرا تھا جس کے بارے میں انڈین وزارت دفاع کی جانب سے کہا گیا تھا کہ یہ میزائل حادثاتی طور پر انڈیا سے داغا گیا تھا۔\nانڈیا نے دعویٰ کیا کہ میزائل حادثاتی طور پر پاکستان میں گرا جبکہ آئی ایس پی آر کے مطابق یہ ایک زمین سے زمین تک مار کرنے والا سپرسونک میزائل تھا جو پاکستان کی حدود میں 124 کلومیٹر اندر آ کر تباہ ہوا۔ پاکستانی عسکری ذرائع کا کہنا تھا کہ ایئر ڈیفنس سسٹم نے میزائل کو سرسا سے فائر ہوتے ہی ٹریک کرنا شروع کر دیا تھا۔\nایئر وائس مارشل اورنگزیب احمد نے اپنی پریس کانفرنس میں براہموس میزائلوں کو ناکارہ بنانے کے حوالے سے بارہا ’سوفٹ کل انڈیوسڈ جی پی ایس ایررز‘ کا ذکر کیا۔\nاس کا مطلب ہے کہ کسی میزائل یا ڈرون جیسے ہتھیار کو تباہ کیے بغیر (یعنی اپنا میزائل چلائے بغیر) ’سوفٹ کل‘ تکنیک یعنی جیمنگ، سپوفنگ یا سائبر حملے کے ذریعے ان کے جی پی ایس نیویگیشن سسٹم میں خلل ڈال کر انھیں اپنے ہدف سے بھٹکا دیا جائے یا غلط جگہ پہنچا دیا۔ \nبی بی سی نے پاکستانی فضائیہ کی جانب سے کیے گئے دعوؤں کو سمجھنے اور ان کی وضاحت کے لیے ماہرین سے بات کی ہے۔\nڈاکٹر جیفری لیوس مشرق وسطیٰ میں میزائل ٹیکنالوجی اور علاقائی سیکیورٹی کے محقق ہیں۔ وہ مڈل بیری انسٹیٹیوٹ آف انٹرنیشنل سٹڈیز میں پروفیسر ہونے کے ساتھ ساتھ ’آرمز کنٹرول وونک‘ پوڈکاسٹ کے میزبان بھی ہیں۔\nبی بی سی نے ان سے سوال کیا کہ کیا براہموس میزائل، جو تقریباً 3,000 کلومیٹر فی گھنٹہ کی رفتار سے سفر کرتا ہے، پر سافٹ کِل حاصل کرنا ممکن ہے؟\nڈاکٹر جیفری لیوس کا کہنا تھا کہ ’رفتار کا اس میں کوئی خاص عمل دخل نہیں ہوتا، بلکہ اس معاملے میں یہ (تیزرفتاری) براہموس کے لیے ایک چیلنج بن جاتی ہے۔‘\n’سیٹلائٹ نیویگیشن کی عدم موجودگی میں کچھ میزائل اپنے راستے سے مکمل طور پر بھٹک سکتے ہیں۔ اگرچہ اِن میں انرشئیل inertial گائیڈنس بھی ہوتی ہے جو (سیٹلائیٹ نیویگیشن کی عدم موجودگی) کا کسی حد ازالہ کر سکتی ہے۔‘\nانھوں نے کہا کہ اس نوعیت کے میزائلوں کو ہدف سے بھٹکانے یا سوفٹ کِل کا سب سے بڑا موقع ’ٹرمینل فیز‘ میں ملتا ہے، یعنی وہ وقت جب  میزائل اپنے ہدف کے قریب پہنچ جاتا ہے۔ ’براہموس میں ٹرمینل گائیڈنس کے لیے ریڈار سیکر استعمال ہوتا ہے اور یقیناً اس سیکر کو جیم، سپوف یا کنفیوژ کرنے کی کوشش کی جا سکتی ہے۔‘\nسینٹر فار ایروسپیس اور سکیورٹی سٹڈیز کے ڈائریکٹر اور ایئر وائس مارشل (ریٹائرڈ) ناصر الحق وائیں کے مطابق براہموس تقریباً ہائپر سونک میزآئل ہے اور ہائپر سونک اور کروز میزائلوں میں سب سے بڑا فرق یہ ہے کہ براہموس جیسے ہائپر سونک میزائل دشمن کے ریڈار سے بچنے کے لیے کم بلندی پر پرواز کرتے ہیں اور جب ایک میزائل  اتنی تیز رفتار سے زمین کے قریب پرواز کر رہا ہو تو اسے ہارڈ کل سے انٹرسیپٹ کرنا مشکل ہوتا ہے۔ \nناصر الحق وائیں اس تکنیک کے لیے ’الیکٹرانک کاؤنٹر میئزر‘ کی اصطلاح استعمال کرتے ہیں جن میں جیمنگ، سپوفنگ اور الیکٹرک ڈینائل ایک ساتھ استعمال کیے جاتے ہیں۔ وہ کہتے ہیں کہ الیکٹرانک کاؤنٹر میئزر کا سائبر کے ساتھ مل کر استعمال بہترین نتائج دے سکتا ہے۔\nاس کی وضاحت کرتے ہوئے وہ بتاتے ہیں کہ چونکہ براہموس کا ٹائم آف فلائٹ زیادہ ہوتا ہے لہذا اس کے اندر دو اہم مراحل ہوتے ہیں: پہلا مڈ کورس اور دوسرا ٹرمینل فیز۔ جب جہاز ٹرمینل فیز میں چلا جائے تو اس کو روکنا مشکل ہو جاتا ہے لہذا مڈ کورس کے اندر جیمنگ تکنیک کا استعمال کرنا بہتر اور آسان ہوتا ہے۔\nتاہم اوپن سورس پر دستیاب معلومات کے مطابق شارٹ انگیجمنٹس میں یہ سب کرنا تکنیکی طور پر ناممکن تو نہیں مگر مشکل ضرور ہوتا ہے اور یہ میزائل کی پرواز کے دوران جی پی ایس جیمنگ تو ہو سکتی ہے مگر میزائل میں موجود گائیڈنس سسٹم اپنا کام بدستور جاری رکھ سکتا ہے جس کے باعث ہدف کو درستگی سے نشانہ بنانے کا عمل کسی حد تک متاثر ہو سکتا ہے۔\nایئر وائس مارشل ناصر الحق وائیں سابقہ پائلٹ اور تربیت یافتہ فلائنگ انسٹرکٹر ہیں۔ وہ کامبیٹ کمانڈرز سکول اور ایئر وار کالج سے  سٹریٹیجک اور وار سٹڈیز اور ڈیفنس مینجمنٹ میں فارغ التحصیل ہیں۔\nپاکستانی فضائیہ کے مقامی طور پر تیار کردہ نظام کے متعلق وہ بتاتے ہیں کہ ’حالیہ تنازع میں الیکٹرونک وار فئیر اور سائبر کا کمبینیشن سب سے زیادہ استعمال ہوا ہے۔‘\nان کا ماننا ہے کہ ’چونکہ زیادہ سسٹمز مقامی طور پر تیار کردہ تھے اس لیے ہمارے پاس ان کا زیادہ کنٹرول تھا۔‘\nناصر الحق وائیں بتاتے ہیں کہ گذشتہ آٹھ سے دس سال میں اور خصوصاً پچھلے چار پانچ سالوں میں پاکستانی فضائیہ نے ’سینٹرلائزڈ الیکٹرونک وار فئیر ڈاکٹرائن‘ پر کام کیا ہے اور اس حوالے سے ’ائیر ویپن کمپلیکس اور نیشنل ایروسپسس سائنس اینڈ ٹیکنالوجی (نیسٹیک) میں ریسرچ اور چیزیں بنانے کا کام ہو رہا ہے۔‘\nان کے مطابق ’سینٹرلائزڈ الیکٹرونک وار فئیر ڈاکٹرائن‘ میں جو چیزیں استعمال ہو رہی ہیں ان میں:\nناصر الحق وائیں کے مطابق جب ان الیکٹرونک وار فئیر پلیٹ فارمز کو اکھٹا اور سائبر وار فئیر کے ساتھ انضمام کیا جاتا ہے تو اسے ’سائبر الیکٹرونک اینٹیگریشن‘ کا نام دیتے ہیں۔\nسابق ایئر وائس مارشل کے مطابق اس سائبر الیکٹرونک اینٹیگریشن کی وجہ سے نیویگیشن سسٹم کے تحت چلنے والے میزائل یا پروجیکٹائل کے اندر خلل پیدا کیا جا سکتا ہے اور اس خلل کے باعث اس میزائل کے اپنے ریڈار سیکر کو ٹارگٹ کیا جاتا ہے تاکہ اس کے اندر ’فالس‘ قسم کی ریٹرنز آنا شروع ہو جائیں۔‘\nیہاں قارئین کو سمجھانے کے لیے یہ بتانا ضروری ہے کہ ریڈار اپنی لہریں پھینکتا اور واپس لیتا ہے جس کے ذریعے خود کو ماحول کی صورتحال سے آگاہ رکھتا ہے اور ہدف کا تعاقب کرتا ہے۔\nناصر الحق وائیں مزید بتاتے ہیں کہ ’جب آپ ریڈار کی لہریں واپس لینے والے سیکر کے اندر الیکٹروک سپوفنگ کر دیتے ہیں یا اسے غلط معلومات دے دیں یا اس کا لنک توڑ دیتے ہیں تو وہ ہدف کی طرف نہیں جا سکتا اور اس کے اندر ’سیلف ڈسٹرکٹ موڈ‘ ان ہو جاتا ہے یا وہ اپنے ہدف سے بھٹک کر کہیں اور گر جاتا ہے۔‘\nانھوں نے بتایا کہ زیادہ تر ٹیکٹیکل اور سٹریٹجک الیکٹرانک کاؤنٹر میئزر (ای  سی ایم) سسٹمز زمین پر استعمال کے لیے خاص طور پر گاڑیوں پر نصب کیے جاتے ہیں اور یہ مختلف فریکوئنسی بینڈز پر سگنلز بھیجنے اور وصول کرنے کے لیے مخصوص اینٹینا استعمال کرتے ہیں۔\nپاکستانی فضائیہ کے پاس الیکٹرونک وار فئیر کے سسٹمز کی رینج کے متعلق ایئر وائس مارشل ناصر الحق وائیں بتاتے ہیں کہ اس کی مؤثر رینج تقریباً 400 کلومیٹر تک ہے۔\nاس کے ساتھ وہ مزید یہ بھی کہتے ہیں کہ ’لیکن جب گراؤنڈ کی 400 کلومیٹر صلاحیت کو فضا میں لیجایا جائے تو بے شک اس کا سائز چھوٹا ہوتا ہے لیکن مقابلے میں کوئی بھی رکاوٹ یا مداخلت نہ ہونے کی بدولت اس کی رینج بہت بڑھ جاتی ہے یعنی رینج 800 کلومیٹر تک بھی جا سکتی ہے۔‘\nوہ کہتے ہیں کہ جب زمین اور فضا میں موجود نظام مل کر کام کرتے ہیں تو ان کی افادیت بڑھ جاتی ہے۔ ’الیکٹرونک وار فئیر کا مطلب وہ توانائی ہے جو آپ دور پھینکتے ہیں اور  زیادہ بڑا پلیٹ فارم ہو گا تو زیادہ توانائی ہو گی۔ لیکن الیکٹرونک وار فئیر کو سائبر کے ساتھ ملا کر استعمال کرنے کی صورت میں کم چیز بھی بہتر نتائج دے سکتی ہے۔‘\nخیال رہے اس سے قبل بالاکوٹ حملے کے بعد جب پاکستان نے ابھینندن ورتھمان  کے طیارے کو گرایا تب بھی ای ڈبلیو یعنی ’الیکٹرانک وار فیئر‘ کی قیاس آرائیاں سامنے آئیں تھیں۔\nآسان الفاظ میں ای ڈبلیو کا مطلب ہے آپ مخالف کے ہتھیار کو اندھا کر دیں، یعنی اس کی دیکھنے یا سننے کی صلاحیت ختم کر دیں۔\nاسلام آباد میں مقیم دفاعی امور کے ماہر سید محمد علی بھی ناصر الحق وائیں سے اتفاق کرتے ہوئے کہتے ہیں کہ دنیا بھر میں لڑاکا طیاروں کی ’کائینیٹک کلز‘ (ہتھیاروں کے ذریعے ہدف کو مارنے کی صلاحیت) کو زیادہ اہمیت دی جاتی ہے اور جو چیز مخفی رہتی ہے وہ ’پاکستان کی انڈیا پر الیکٹرونک وار فیئر میں سبقت ہے اور پاکستانی فضائیہ نے حالیہ کچھ سالوں میں فضائی جنگ کی ڈاکٹرائن تبدیل کی ہے۔‘\nبی بی سی بات کرتے ہوئے وہ کہتے ہیں کہ اسی نئی ڈاکٹرائن کے تحت دوسرے ملکوں پر انحصار کو کم کرتے ہوئے مقامی سطح پر ریسرچ اور سسٹمز بنانے پر زیادہ توجہ دی جا رہی ہے۔\nسید محمد علی کے مطابق ’پاکستانی فضا میں میزائل داخل ہونے کے بعد اسے ریڈار سمیت بہت سے دیگر سینسرز سے ٹریک و مانیٹر کیا جاتا ہے اور اس کے فلائٹ پاتھ اور کہاں جا کر ہٹ کرے گا، اس کے مطابق یہ فیصلہ کرتے ہیں کہ اسے جیم کیا جائے، سپوف کیا جائے ہے یا اسے ہارڈ کل یا جائے (سرفیس ٹو ائیر میزائل سے روکا جائے)۔‘\nوہ بتاتے ہیں کہ آپشن سارے ہوتے ہیں مگرمیزآئل کو سافٹ یا ہارڈ کل کا فیصلہ ائیر ڈیفینس سسٹم موقع پر کرتا ہے۔\nدیگر ممالک کی بات کی جائے تو امریکہ اس کا استعمال ایران ، عراق اور افغانستان میں کر چکا ہے۔\nسید محمد علی کے مطابق اس کی سب سے بہترین مثال وہ ہے جب امریکہ نے ایک جدید اور مہنگا ترین ڈرون (سٹیلتھ ڈرون RQ-170 Sentinel) ایران بھیجا۔ ایران نے اس وقت دعویٰ کیا تھا کہ اس ڈرون کو ناصرف نیچے اتار لیا گیا بلکہ ٹرانسفر آف ٹیکنالوجی بھی ہو گئی۔\nیوکرین روس جنگ، ایران اسرائیل کشیدگی اور آرمینیا آذربئیجان تنازعہ میں بھی اس تکنیک کا کافی استعمال ہوا ہے۔\nناصر الحق وائیں کے مطابق روس بھی سپوفنگ کرتا ہے جبکہ یوکرین نے روسی سسٹمز کی جیمنگ کے لیے مقامی ڈرون الگوردم بنائے ہیں۔\nانھوں نے بتایا کہ اسرائیلی ایف 35 پر بھی بہت بہترین قسم کے الیکٹرونک وار فئیر پلیٹ فارمز نصب ہیں اور ایران یا شام کے ساتھ تنازعہ میں ان کا استعمال ہوا ہے۔\n’جب اسرائیلی ایف 35 فوجی کارروائی کرنے جاتے تو شام میں ایس 300 یا 400 کی قسم کے سسٹمز انھیں الیکٹرونکلی سپوف یا جیم کر لیتے تھے۔‘",
        "published_date": "Tue, 13 May 2025 04:06:22 GMT",
        "source": "BBC Urdu"
    },
    {
        "guid": "https://urdu.arynews.tv/water-tanker-crush-3-people-on-motorcycle/",
        "title": "واٹر ٹینکر اور تیز رفتار کوسٹر نے موٹر سائیکل سوار میاں بیوی سمیت 3 افراد کچل دیے",
        "link": "https://urdu.arynews.tv/water-tanker-crush-3-people-on-motorcycle/",
        "image_url": "https://urdu.arynews.tv/wp-content/uploads/2025/05/accident-2.jpg",
        "article": "کراچی: شہر قائد میں ٹریفک حادثات میں موٹر سائیکل سواروں کی جانیں جانے کا سلسلہ رک نہ سکا، گزشتہ رات دو الگ الگ حادثوں میں واٹر ٹینکر اور تیز رفتار کوسٹر نے موٹر سائیکل سوار میاں بیوی سمیت 3 افراد کچل دیے۔\nتفصیلات کے مطابق کراچی کے مختلف علاقوں میں رات گئے ٹریفک حادثات میں خاتون سمیت 3 افراد جاں بحق ہو گئے ہیں، پولیس حکام کا کہنا ہے کہ سائٹ ایریا میں کوسٹر نے ایک موٹر سائیکل کو ٹکر ماری، جس پر سوار میاں بیوی جاں بحق ہو گئے، یہ حادثہ تیز رفتاری کے باعث پیش آیا، پولیس نے ڈرائیور کو گرفتار کر لیا ہے۔\nدوسرے واقعے میں کلفٹن میں واٹر ٹینکر کی ٹکر سے منیر نامی شخص جان کی بازی ہار گیا، جو قائد آباد کا رہائشی تھا، حادثے کے بعد ڈرائیور واٹر ٹینکر سمیت فرار ہو گیا۔\nسائٹ ایریا سیمنز چورنگی کے قریب پیش آئے واقعے میں دونوں میاں بیوی شدید زخمی ہو گئے تھے، جنھیں طبی امداد کے لیے اسپتال منتقل کر دیا گیا تھا، خاتون کے جاں بحق ہونے کے بعد اس کے شوہر نے بھی دوران علاج دم توڑ دیا۔\nپولیس حکام کا کہنا ہے کہ اس حادثے میں جاں بحق خاتون اور مرد کی شناخت تاحال نہیں ہو سکی ہے۔",
        "published_date": "Thu, 15 May 2025 03:28:57 +0000",
        "source": "ARY Urdu"
    },
    {
        "guid": "https://urdu.arynews.tv/aids-transmission-increment-nishtar-hospital-multan/",
        "title": "نشتر اسپتال کے مریضوں میں ایڈز منتقلی پر انکریمنٹ روکنے اور دیگر اقدامات کی سفارش",
        "link": "https://urdu.arynews.tv/aids-transmission-increment-nishtar-hospital-multan/",
        "image_url": "https://urdu.arynews.tv/wp-content/uploads/2024/11/aids.jpg",
        "article": "ملتان: نشتر اسپتال کے مریضوں میں ایڈز کی منتقلی کے معاملے میں ہیلتھ کیئر کمیشن پنجاب نے اپنی رپورٹ جاری کر دی ہے۔\nتفصیلات کے مطابق پنجاب کے ہیلتھ کیئر کمیشن نے ملتان کے نشتر اسپتال کے مریضوں میں ایڈز کی منتقلی کے معاملے میں انکوائری رپورٹ جاری کرتے ہوئے وائس چانسلر ڈاکٹر مہناز خاکوانی کو عہدے سے برطرف کرنے کی سفارش کی ہے۔\nرپورٹ میں کہا گیا ہے کہ ایڈز پھیلنے میں ایم ایس نشتر اسپتال پر غفلت ثابت ہو گئی ہے، ان کا انکریمنٹ روکنے کی سفارش کی جاتی ہے. ذرائع کا کہنا ہے کہ رپورٹ کی روشنی میں ہیڈ آف ڈیپارٹمنٹ ڈاکٹر غلام عباس کو ریٹائرڈ کرنے کا فیصلہ کر لیا گیا ہے۔\nانکوائری رپورٹ میں ایسوسی ایٹ پروفیسر ڈاکٹر پونم کو ایک درجہ تنزلی کے بعد اسسٹنٹ پروفیسر بنانے کی سفارش کی گئی ہے، جب کہ رجسٹرار ڈاکٹر عالمگیر ملک، اسسٹنٹ پروفیسر ڈاکٹر ملیحہ اور ہیڈ نرس ناہید کو کیس سے باعزت بری کر دیا گیا ہے۔\nیاد رہے کہ اس افسوس ناک واقعے میں ڈائیلیسز کے دوران 25 سے زائد مریضوں میں ایچ آئی وی وائرس منتقل ہوا تھا۔",
        "published_date": "Thu, 15 May 2025 03:12:11 +0000",
        "source": "ARY Urdu"
    },
    {
        "guid": "https://urdu.arynews.tv/heat-rash-skin-diseases-precautions-and-treatment/",
        "title": "گرمی کے موسم میں دانوں کی مشکل کیسے دور ہو؟",
        "link": "https://urdu.arynews.tv/heat-rash-skin-diseases-precautions-and-treatment/",
        "image_url": "https://urdu.arynews.tv/wp-content/uploads/2025/02/FACE.jpg",
        "article": "گرمی کا موسم  آتے ہی صحت سے متعلق پریشانیاں بڑھ جاتی ہیں، حساس جِلد والوں کے لیے یہ موسم کافی مشکلات لاتا ہے جن میں ایک شکایت گرمی دانوں کی ہے جو کہ کافی تکلیف دہ ہوتے ہیں۔\nبہت زیادہ گرمی لگنے کی صورت میں کوئی بھی شخص بیمار ہو سکتا ہے تاہم، کچھ لوگوں کے لیں سنگین طور پر بیمار ہونے کا زیادہ خطرہ پایا جاتا ہے۔\nاس رہنمائی پر عمل کرنا ضروری ہے تاکہ آپ گرم موسم کے لیے تیار رہیں اور خود کو اور اپنے گھر کو ٹھنڈا رکھنے کے لیے اقدامات کر سکیں۔\nاے آر وائی نیوز کے پروگرام باخبر سویرا میں ماہر امراض جِلد ڈاکٹر کاشف نے بتایا کہ گرمی میں جِلدی امراض سے بچنے کے لیے سب سے پہلی چیز یہ ہے کہ پانی زیادہ پئیں۔\nانہوں نے بتایا کہ اس موسم میں لوگوں کو پسینہ بہت آرہا ہے جس کی وجہ سے فنگل انفیکشن کی شکایات بہت زیادہ آرہی ہیں۔\nڈاکٹر کاشف نے گرمی کے موسم میں سن بلاک لازمی لگائیں اور یاد رکھیں یہ آئلی نہ ہو سن بلاک واٹر بیس استعمال کریں۔\nایکنی کے علاج کے حوالے سے انہوں نے بتایا کہ جسم میں پانی کی کمی کو پورا کرنے کیلیے کولڈ ڈرنکس کے بجائے لیموں پانی یا کوئی جوس استعمال کریں اور گھی یا تیل میں تلی ہوئی کوئی چیز نہ کھائیں۔",
        "published_date": "Thu, 15 May 2025 02:46:40 +0000",
        "source": "ARY Urdu"
    },
    {
        "guid": "https://urdu.arynews.tv/israeli-airstrikes-in-gaza-80-people-dead/",
        "title": "اسرائیلی فوج کی غزہ پر وحشیانہ بمباری، 80 فلسطینی شہید",
        "link": "https://urdu.arynews.tv/israeli-airstrikes-in-gaza-80-people-dead/",
        "image_url": "https://urdu.arynews.tv/wp-content/uploads/2025/05/gaza-12.jpg",
        "article": "اسرائیلی فوج کی غزہ میں بربریت جاری ہے گزشتہ 24 گھنٹوں کے دوران اسرائیلی فورسز کے وحشیانہ حملوں میں 80 فلسطینی شہید ہوئے اور 125 زخمی ہوئے۔\nغیر ملکی خبر رساں ادارے کی رپورٹ کے مطابق غزہ میں شمالی جبالیہ کے علاقے میں صیہونی فورسز کی جانب سے رات گئے کئی گھروں پر بمباری کی گئی، جس میں 22 بچے اور 15 خواتین سمیت 50 فلسطینی شہید ہوئے۔\nاسرائیلی فوج کے فضائی حملوں کے بعد جبالیہ کے اسپتال میں مزید 9 افراد کی لاشیں لائی گئیں جن میں سے 7 بچے شامل تھے۔\n\nغزہ کی وزارت صحت کا کہنا ہے کہ کئی لاشیں ابھی تک سڑکوں پر یا ملبے کے نیچے دبی ہوئی ہیں، جن تک امدادی ٹیمیں نہیں پہنچ پا رہیں۔\nعینی شاہدین کا کہنا ہے کہ لوگ اپنے تباہ شدہ گھروں کو لوٹ کر ضروری دستاویزات اور سامان تلاش کر رہے ہیں،ایک متاثرہ شخص نے بتایا کہ اُن کے خاندان کے کئی افراد، جن میں ایک دو ماہ کا بچہ بھی شامل تھا حملے میں شہید ہوگئے۔\nرپورٹ کے مطابق بدھ کے روز اسرائیلی فوج کی بمباری میں مجموعی طور پر 80 فلسطینی شہید ہوئے۔ ایک دن قبل اسرائیلی فوج نے جبالیہ اور اردگرد کے علاقوں کے رہائشیوں کو انخلا کی وارننگ دی تھی، جس کے بعد اسرائیل کی جانب سے راکٹ داغے گئے۔ زیادہ تر افراد شمالی غزہ کے علاقے جبالیا میں گھروں پر کیے گئے فضائی حملوں میں مارے گئے۔\nاسرائیلی میڈیا نے دعویٰ کیا ہے کہ ایک حملے میں حماس کے فوجی سربراہ محمد سنوار اور دیگر اعلیٰ رہنما مارے گئے ہیں، تاہم اس کی تصدیق تاحال اسرائیلی فوج یا حماس کی جانب سے نہیں کی گئی ہے۔\nواضح رہے کہ امریکی صدر ڈونلڈ ٹرمپ اس وقت سعودی عرب، قطر اور متحدہ عرب امارات کے دورے پر ہیں۔ لوگوں کو امید ہے کہ ٹرمپ کا یہ دورہ غزہ جنگ بندی میں مدد دے گا۔\nحماس نے پیر کے روز ایڈن الیگزینڈر نامی آخری زندہ امریکی یرغمالی کو رہا کیا، جس کے بعد ٹرمپ نے کہا کہ مزید یرغمالی جلد رہا کیے جائیں گے تاہم وہ اپنے اس دورے میں اسرائیل نہیں جا رہے۔\nغزہ میں امن معاہدے کی کوششیں تاحال کامیاب نہیں ہو سکی ہیں۔ امریکہ نے غزہ میں انسانی امداد پہنچانے کے لیے ایک نیا منصوبہ پیش کیا ہے، جسے اسرائیل نے منظور کرلیا لیکن اقوام متحدہ اور دیگر امدادی اداروں نے اسے مسترد کر دیا ہے۔",
        "published_date": "Thu, 15 May 2025 02:00:18 +0000",
        "source": "ARY Urdu"
    },
    {
        "guid": "https://urdu.arynews.tv/imran-khan-pti-polygraphic-tests-atc-court/",
        "title": "بانی پی ٹی آئی کے پولی گرافک، فوٹو گرامیٹک ٹیسٹ کرانے کا حکم",
        "link": "https://urdu.arynews.tv/imran-khan-pti-polygraphic-tests-atc-court/",
        "image_url": "https://urdu.arynews.tv/wp-content/uploads/2025/05/PTI-2.jpg",
        "article": "لاہور : عدالت نے بانی پی ٹی آئی کے خلاف درخواست منظور کرتے ہوئے پولی گرافک، فوٹو گرامیٹک ٹیسٹ کرانے کا حکم دے دیا۔\nانسدادِ دہشت گردی عدالت (اے ٹی سی) لاہور نے پولیس کو پاکستان تحریکِ انصاف کے بانی چیئرمین کا فوٹو گرامیٹک ٹیسٹ اور پولی گرافک ٹیسٹ کروانے کا محفوظ فیصلہ سنا دیا۔\nاے ٹی سی عدالت کے جج منظر علی گل نے9 مئی کے جلاؤ گھیراؤ کے 12 مقدمات میں بانی پی ٹی آئی سے تفتیش کے معاملے پر کیس کی سماعت کی اور وکلا کے دلائل کے بعد پراسیکیوشن کی درخواست پر محفوظ کیا گیا فیصلہ سنایا۔\nعدالتی فیصلے میں کہا گیا ہے کہ تحریکِ انصاف کے بانی کے پولی گرافک، فوٹو گرامیٹک ٹیسٹ کروائے جائیں، اے ٹی سی کی عدالت نے 12مقدمات میں بانی پی ٹی آئی کے ٹیسٹوں کی اجازت دی۔\nعدالت نے کہا کہ12روز کے اندر جیل میں ملزم سے ملاقات کرکے تمام ٹیسٹ کیے جائیں، استغاثہ کی درخواست پرآڈیو میچنگ ٹیسٹ کی بھی اجازت دے دی گئی۔\nیاد رہے کہ قبل ازیں تحریکِ انصاف کے بانی کا فوٹوگرامیٹک اور پولی گرافک ٹیسٹ کرانے کی درخواست پر فیصلہ محفوظ کر لیا گیا تھا۔\nانسداد دہشت گردی عدالت نے وکلا کے دلائل سننے کے بعد پراسکیوشن کی درخواست پر فیصلہ محفوظ کیا تھا، تحریکِ انصاف کے بانی کی جانب سے بیرسٹر سلمان صفدر ایڈووکیٹ نے دلائل دیئے۔\nقبل ازیں عدالت نے بانی پاکستان تحریک انصاف (پی ٹی آئی) کو اڈیالہ جیل میں سہولیات سے متعلق کیس میں اڈیالہ جیل حکام کی عدالتی فیصلے پر نظر ثانی کی درخواست مسترد کر دی۔\nاسپیشل جج سینٹرل شاہ رخ ارجمند نے اڈیالہ جیل حکام کی عدالتی فیصلے پر نظر ثانی کی درخواست مسترد کرتے ہوئے حکم دیا کہ 10 جنوری، 28 جنوری اور 3 فروری کے عدالتی حکم پر عمل درآمد کیا جائے۔\nعدالتی فیصلے میں کہا گیا کہ عدالت نے تمام حقائق کو دیکھنے کے بعد ہی آرڈر کیا تھا، اڈیالہ جیل حکام کی نظر ثانی درخواست مسترد کی جاتی ہے۔\n\nبانی پی ٹی آئی اور بشریٰ بی بی کی سزا معطلی کی درخواستیں سماعت کے لیے مقرر\n\n\nبانی پی ٹی آئی اور بشریٰ بی بی کی سزا معطلی کی درخواستیں سماعت کے لیے مقرر",
        "published_date": "Thu, 15 May 2025 01:17:28 +0000",
        "source": "ARY Urdu"
    },
    {
        "guid": "https://urdu.arynews.tv/nuclear-program-india-pakistan-conflict/",
        "title": "بھارت پاکستان کے ایٹمی پروگرام پر حملہ کیوں نہیں کرسکا؟ اصل حقائق",
        "link": "https://urdu.arynews.tv/nuclear-program-india-pakistan-conflict/",
        "image_url": "https://urdu.arynews.tv/wp-content/uploads/2025/05/programe.jpg",
        "article": "بھارت کی جانب سے ماضی میں بھی ایٹمی پروگرام پر حملے کی دھمکی دی گئی تھی جس کا پاکستان نے مؤثر جواب دیا اور دوبارہ دشمن کی ہمت نہ ہوسکی۔\nبھارت نے پہلگام حملے کے فوری بعد اس کا الزام پاکستان پر عائد کرکے جنگ کا آغاز کیا لیکن اس بار بھی ماضی طرح اسے منہ کی کھانی پڑی۔\nماضی میں بھی بھارت کی جانب سے اسی طرح بے بنیاد الزامات اور بہانے تلاش کرکے پاکستان کے ایٹمی پروگرام کو نشانہ بنانے کوشش کی گئی تھی لیکن پاک فوج کے شاہینوں نے اس کی ہر سازش کو نام بنادیا۔\nاے آر وائی نیوز کے پروگرام خبر ہے میں ایئر مارشل (ر) نجیب اختر راجہ نے ماضی میں کیے جانے والے بھارتی حملوں اور ان کی ناکامی سے متعلق ناظرین کو آگاہ کیا۔\n\nانہوں نے بتایا کہ بھارتی وزیراعظم اندرا گاندھی نے1974میں پوکھران میں ایٹمی دھماکے کیے تو اس وقت کے وزیر اعظم ذوالفقار علی بھٹو نے کہا تھا کہ ہم ہزار سال گھاس کھائیں گے لیکن ایٹمی دھماکے کریں گے، جس کے بعد 1986میں عبدالقدیر خان پاکستان پہنچ چکے تھے اور ایٹمی پروگرام شروع کردیا گیا تھا۔\nایئرمارشل (ر) نجیب اختر راجہ نے بتایا کہ بھارت نے دھمکی دی تھی کہ پاکستان کے ایٹمی پروگرام پر حملہ کریں گے، اس وقت پاکستان نے بھی جواب دیا کہ آپ نے ایسا کیا تو ہم بھی بھرپور جواب دیں گے۔\nانہوں نے بتایا کہ ان دنوں ہمارے پاس ایسے جہاز تھے کہ بھارتی پروگرام تباہ کرنے جاتے تو واپس نہیں آسکتے تھے لیکن اس وقت بھی ہمارے پائلٹس جذبہ حب الوطنی کے جذبے سے سرشار اور ذہنی طور پر تیار تھے کہ جب بھی کال آئے گی ہم بھارتی ایٹمی پروگرام تباہ کردیں گے۔\nنجیب اختر راجہ کا کہنا تھا کہ آج کے ہمارے پائلٹ بھی اپنے آباؤ اجداد کے نقش قدم پر چل رہے ہیں، جنرل ضیاءالحق کے جاں بحق ہونے کے بعد غلام اسحاق خان نے ایٹمی پروگرام جاری رکھا، 1988میں پاک فضائیہ نے ایٹمی ہتھیاروں کو لے جانے کی صلاحیت بنانا شروع کی تھی۔\nانہوں نے بتایا کہ مئی کا مہینہ ہمیشہ بھارت کے لیے برا رہا ہے، 1995میں پاک فضائیہ نے بھارتی فضائیہ سے بہت پہلے ایٹمی ہتھیاروں کو لے جانے کی صلاحیت حاصل کرلی تھی۔\nان کا کہنا تھا کہ موجودہ کشیدگی میں پاکستان نے بھارت کو شکست دے دی ہے، پاکستان نے بھارت کو فضا سمیت ہر میدان میں شرکت دے دی ہے۔ رافیل بہت اچھا طیارہ ہے لیکن اس کے چلانے والے اچھے نہیں تھے، بھارت رافیل خرید کر سمجھا کہ اب اس سے کبھی ابھی نندن والی غلطی نہیں ہوگی۔\nایئرمارشل (ر) نجیب اختر راجہ کا مزید کہنا تھا کہ پاکستان نے اپنے پائلٹس کی بہترین تربیت کی ہے،\nپاک فضائیہ آج جہاں کھڑی ہے وہاں بھارت کو پہنچنے کے لیے مزید 5سال لگیں گے۔",
        "published_date": "Thu, 15 May 2025 00:42:18 +0000",
        "source": "ARY Urdu"
    },
    {
        "guid": "https://urdu.arynews.tv/sikhs-banned-going-to-pakistan-ranjit-singh/",
        "title": "بھارت نے سکھ یاتریوں کے پاکستان جانے پر پابندی عائد کردی",
        "link": "https://urdu.arynews.tv/sikhs-banned-going-to-pakistan-ranjit-singh/",
        "image_url": "https://urdu.arynews.tv/wp-content/uploads/2025/05/Sikh-ban.jpg",
        "article": "بھارت نے مہاراجہ رنجیت سنگھ کی برسی پر سکھ یاتریوں کے پاکستان داخلے پر پابندی عائد کر دی، جس کے سبب تقریباً 500 سکھوں کی آمد پر غیر یقینی صورتحال پیدا ہوگئی۔\nاے آر وائی نیوز کی رپورٹ کے مطابق بھارت نے ایک بار پھر مذہبی آزادی اور بین المذاہب ہم آہنگی کو نقصان پہنچاتے ہوئے سکھ یاتریوں کے پاکستان جانے پر پابندی لگا دی۔\nاس حوالے سے سیکیورٹی ذرائع کا کہنا ہے کہ بھارت نے 7 مئی 2025 سے سکھ یاتریوں کی پاکستان میں آمد پر مکمل پابندی عائد کر رکھی ہے، مہا راجہ رنجیت سنگھ کی برسی 30 جون کو منائی جائے گی۔\nاس پابندی کے تحت بھارت نے نہ صرف مہاراجہ رنجیت سنگھ کی برسی پر یاتریوں کو پاکستان جانے سے روکا بلکہ کرتار پور راہداری کو بھی بند کیے رکھا، جو سکھوں کے مذہبی جذبات کو شدید مجروح کرنے کے مترادف ہے۔\nذرائع کے مطابق مودی سرکار دانستہ طور پر سکھوں کو پاکستان کے خلاف مشتعل کرنے کی حکمتِ عملی پر عمل پیرا ہے۔\nسیکیورٹی ذرائع نے انکشاف کیا کہ پاک بھارت کشیدگی کے دوران بھارت نے سکھ علاقوں کو نشانہ بنایا، ان کی عبادت گاہوں کو تباہ کرنے کی کوشش کی اور امرتسر میں میزائل داغے تاکہ سکھوں کو پاکستان مخالف بیانیے کا حصہ بنایا جا سکے۔\nمزید یہ کہ بھارت نے ننکانہ صاحب جیسے مقدس مقام پر ڈرون حملے کی مذموم کوشش کرکے الزام پاکستان پر ڈالنے کی سازش کی۔\nعلاوہ ازیں ایک سکھ صحافی کا اپنے تجزیے میں کہنا ہے کہ بھارت بڑھکیں مارتا تھا کہ پھٹے اٹھا دیں گے، پاکستان نے ایک منٹ میں واپس رکھوا دیئے۔\nسکھ صحافی کا کہنا تھا کہ مودی سرکار سے اپنی شکست برداشت نہیں ہورہی، سیز فائر زیادہ دن تک نہیں چلے گا، مودی ہندوتوا کا پیروکار ہے وہ ضرور کوئی شرارت کرنے کی کوشش کرے گا۔",
        "published_date": "Wed, 14 May 2025 23:50:17 +0000",
        "source": "ARY Urdu"
    },
    {
        "guid": "https://urdu.arynews.tv/solar-paints-electricity-from-walls/",
        "title": "سولر پینٹ ٹیکنالوجی : اب گھر کی دیواروں سے بجلی پیدا کرنا ممکن",
        "link": "https://urdu.arynews.tv/solar-paints-electricity-from-walls/",
        "image_url": "https://urdu.arynews.tv/wp-content/uploads/2025/05/Solar-Paints.jpg",
        "article": "شمسی ماہرین نے سورج سے بجلی حاصل کرنے کیلئے سولر پینٹ ٹیکنا لوجی متعارف کرادی جو سولر پینلز کا بہترین متبادل ہوسکتی ہے۔\nماہرین کے مطابق سولر پینلز کے مقابلے میں سولر پینٹ کے ذریعے زیادہ آسانی سے اور کم خرچ میں توانائی حاصل کی جاسکتی ہے۔\nلنکڈاِن کی رپورٹ کے مطابق جدید ترین ٹیکنالوجیز کے ذریعے تیار کیے جانے والے سولر پینٹ والی دیوار سولر پینل کا کردار بخوبی ادا کرتی ہے، مذکورہ ٹیکنالوجی سستی توانائی کے حصول کا بہترین ذریعہ ثابت ہو رہی ہے۔\n\n\nسولر پینٹس جنہیں فوٹو وولٹائیک پینٹس بھی کہا جاتا ہے، ایک ابھرتی ہوئی جدید ٹیکنالوجی ہے جو شمسی توانائی پیدا کرنے کے طریقے کو تبدیل کرنے کی صلاحیت رکھتی ہے۔\nیہ پینٹس روشنی جذب کرنے والے ایسے مادے پر مشتمل ہوتے ہیں جو سورج کی روشنی کو بجلی میں تبدیل کرتے ہیں۔ یہ روایتی سولر پینلز کے مقابلے میں زیادہ سستے، لچکدار اور ہر قسم کی سطح پر استعمال کیے جاسکتے ہیں جیسے دیواریں، چھتیں اور گاڑیاں وغیرہ۔\n\nروایتی سولر پینلز کو جہاں مقررہ تنصیب اور زیادہ جگہ کی ضرورت ہوتی ہے، وہیں سولر پینٹس مختلف اقسام کی سطحوں پر آسانی سے لگائے جا سکتے ہیں۔\nسولر پینٹس میں فوٹو وولٹائیک نینو پارٹیکلز شامل کیے جاتے ہیں جو کسی بھی سطح پر مائع شکل میں لگائے جاسکتے ہیں۔ یہ سیمی کنڈکٹر مادے سورج کی روشنی جذب کرتے ہیں اور فوٹو وولٹائیک اثر کے ذریعے بجلی پیدا کرتے ہیں۔ اس عمل میں روشنی سے الیکٹران متحرک ہوتے ہیں، جس سے کرنٹ بنتا ہے۔\n\nیہ پینٹس روایتی سولر پینلز کے مقابلے میں کم لاگت اور متنوع متبادل فراہم کرتے ہیں، روایتی سولر پینلز کو جہاں مقررہ تنصیب اور زیادہ جگہ کی ضرورت ہوتی ہے، وہیں سولر پینٹس مختلف اقسام کی سطحوں پر آسانی سے لگائے جا سکتے ہیں۔\nاس کے علاوہ گاڑیوں کے اوپر سولر پینٹ کیا جاسکتا ہے تاکہ سورج کی روشنی سے حاصل پونے والی توانائی سے بیٹریاں چارج کی جا سکیں، یہ طریقہ الیکٹرک گاڑیوں کی ترقی میں معاون ثابت ہو سکتا ہے۔",
        "published_date": "Wed, 14 May 2025 22:49:55 +0000",
        "source": "ARY Urdu"
    },
    {
        "guid": "https://urdu.arynews.tv/blackcurrant-blood-pressure-digestive-system/",
        "title": "کالی کشمش : بلڈ پریشر، نظام ہاضمہ اور ہڈیاں مضبوط، لیکن کیسے؟",
        "link": "https://urdu.arynews.tv/blackcurrant-blood-pressure-digestive-system/",
        "image_url": "https://urdu.arynews.tv/wp-content/uploads/2025/05/Black.jpg",
        "article": "کالی کشمش ایسا میوہ ہے جو نہ صرف آپ کو غذائیت فراہم کرتی ہے بلکہ بہت سے امراض کیلیے نہایت مفید بھی ہے، یہ قدرت کا انمول تحفہ ہے۔\nوٹامنز، معدنیات اور اینٹی آکسیڈنٹس سے مالا مال یہ خشک میوہ خاص طور پر قدرتی شکر، جیسے گلوکوز اور فریکٹوز سے بھرپور ہوتا ہے، جو فوری توانائی فراہم کرتی ہے۔\nکالی کشمش میں پوٹاشیم کی بھرپور مقدار اسے صبح سویرے کھانے کو بہترین بناتا ہے جس سے جسم میں سوڈیم کی کافی حد تک کمی ہوتی ہے۔\nسوڈیم ہائی بلڈ پریشر کی اہم وجوہات میں سے ایک ہے، اس طرح مٹھی بھر کالی کشمش آپ کے مسئلے کا علاج کر سکتی ہے۔\nماہرین صحت کے مطابق اگر کالی کشمش کو رات بھر پانی میں بھگو کر رکھا جائے اور صبح نہار منہ استعمال کیا جائے تو اس کے فوائد کئی گنا بڑھ جاتے ہیں۔\nآپ کو ہائی بلڈ پریشر کو کنٹرول کرنے میں مدد مل سکتی ہے۔ کشمش کو اگر بھگو کر اس میں دودھ شامل کرکے پئیں گے تو یہ آپ کو ذہنی سکون بھی فراہم کرے گا۔\nمیڈیا رپورٹ کے مطابق بھیگی ہوئی کالی کشمش کے 6 بڑے فوائد ہیں جس کا ذکر مندرجہ ذیل سطور میں کیا جا رہاہے\nکالی کشمش میں موجود فائبر ہاضمے کے عمل کو بہتر کرتا ہے، اس سے قبض کی شکایت دور جبکہ اس سے آنتوں میں مفید بیکٹیریا کی افزائش بھی ہوتی ہے۔ اس میں موجود قدرتی شکر نہ صرف فوری توانائی فراہم کرتی ہے بلکہ معدے کی بے چینی میں بھی آرام دیتی ہے۔\nاس میں کیلشیم کی وافر مقدار ہڈیوں کو مضبوط بنانے میں مدد دیتی ہے۔ اسے روزانہ بھگو کر کھانے سے آسٹیوپوروسس (ہڈیوں کے بھربھرا پن) جیسے امراض سے بچاؤ ممکن ہے، خاص طور پر بڑی عمر کے افراد کے لیے یہ نہایت مفید ہے۔\nکالی کشمش میں اینٹی آکسیڈنٹس کی بڑی مقدار پائی جاتی ہے، جیسے پولی فینولز، فلیوونوئڈز اور فینولک ایسڈ۔ یہ مرکبات جسم میں موجود مضر فری ریڈیکلز کو بے اثر کرتے ہیں، جس سے آکسیڈیٹیو اسٹریس اور سوزش میں کمی آتی ہے۔\nفلیوونوئڈز جیسے کیورسیٹن اور کیٹیچن دل کے لیے نہایت مفید سمجھے جاتے ہیں۔ یہ خون کی گردش کو بہتر بناتے ہیں، سوزش کم کرتے ہیں، بلڈ پریشر اور کولیسٹرول کو کنٹرول میں رکھتے ہیں، جس سے ہارٹ اٹیک اور فالج کے امکانات کم ہو جاتے ہیں۔ اور امراض قلب اور کینسر کے خطرات بھی کم ہوجاتے ہیں۔\nوٹامن سی، بی 6 اور زنک جیسے اہم غذائی اجزا پر مشتمل کالی کشمش مدافعتی نظام کو مضبوط بناتی ہے۔ اور جسم موسمی اثرات سے لڑنے کے قابل ہو جاتا ہے۔\nکالی کشمش آئرن حاصل کرنے کا بہترین ذریعہ ہے جو خون میں سرخ خلیات بنانے اور جسم کے مختلف حصوں تک آکسیجن پہنچانے میں بنیادی کردار ادا کرتا ہے۔ آئرن کی کمی سے پیدا ہونے والی کمزوری، تھکن اور خون کی کمی (انیمیا) میں بھی بھیگا ہوا کشمش فائدہ مند ہے۔",
        "published_date": "Wed, 14 May 2025 21:45:54 +0000",
        "source": "ARY Urdu"
    },
    {
        "guid": "https://urdu.arynews.tv/ecnec-meeting-approval-of-development-projects/",
        "title": "اربوں روپے مالیت کے بڑے ترقیاتی منصوبوں کی منظوری",
        "link": "https://urdu.arynews.tv/ecnec-meeting-approval-of-development-projects/",
        "image_url": "https://urdu.arynews.tv/wp-content/uploads/2025/05/project.jpg",
        "article": "اسلام آباد : قومی اقتصادی کونسل نے ملک بھر میں اربوں روپے مالیت کے متعدد ترقیاتی منصوبوں کی منظوری دے دی۔\nاے آر وائی نیوز کی رپورٹ کے مطابق نائب وزیر اعظم اسحاق ڈار کی زیرصدارت قومی اقتصادی کونسل کی ایگزیکٹو کمیٹی کا اجلاس ہوا، جس میں ایکنک نے 355 ارب روپے سے زائد کے نو ترقیاتی منصوبوں کی منظوری دی ہے۔\nاعلامیہ کے مطابق ایکنک اجلاس میں مجموعی طور پر 355.736 بلین روپے کے 9 ترقیاتی منصوبوں کی منظوری دی گئی، جس میں ٹرانسپورٹ، توانائی، تعلیم، پانی، تجارت، سیاحت، قدرتی آفات کے بعد بحالی کے منصوبے شامل ہیں۔\nاعلامیے کے مطابق خیبر پختونخوا کیلئے دیہی علاقوں تک رسائی میں بہتری اور سیاحت کی ترقی کا منصوبہ منظور کیا گیا۔\nسندھ میں سیلاب سے متاثرہ علاقوں میں بنیادی ڈھانچے کی بحالی کے منصوبے۔ کوئٹہ میں منگی ڈیم اور اس سے منسلک واٹر سسٹم کی تعمیر کا منصوبہ بھی شامل ہے۔ ایکنک نے سو ڈیزل الیکٹرک ریلوے انجنوں کی مرمت کا منصوبہ بھی منظور کرلیا۔\nاسلام آباد اور برہان میں ٹرانسمیشن سسٹم مضبوط بنانے کا منصوبہ بھی شامل ہے، مربوط ٹرانزٹ ٹریڈ مینجمنٹ سسٹم کی تیاری کے منصوبے بھی شامل ہیں۔\nایف بی آر کے تحت کسٹمز ڈیجیٹل انفورسمنٹ اسٹیشنز کے قیام کی بھی منظوری دی گئی، ایکنک نے داسو ہائیڈرو پاور پروجیکٹ کی بھی منظوری دی۔",
        "published_date": "Wed, 14 May 2025 21:21:36 +0000",
        "source": "ARY Urdu"
    },
    {
        "guid": "https://www.bbc.com/urdu/articles/czelpneyp6ko#0",
        "title": "دوحہ میں سجے اونٹوں، سائبر ٹرکس اور جیٹ طیاروں سے ٹرمپ کا شاہانہ استقبال اور 96 ارب ڈالر کے تاریخی معاہدے کی روداد",
        "link": "https://www.bbc.com/urdu/articles/czelpneyp6ko",
        "image_url": "https://ichef.bbci.co.uk/news/1024/branded_urdu/2010/live/ce5150f0-316c-11f0-96c3-cf669419a2b0.jpg",
        "article": "سجے ہوئے اونٹوں کی قطاریں، گاڑیوں کے ساتھ بھاگتے ہوئے گھوڑے، جدید سائبر ٹرکس اور ان سب کے درمیان ایک گاڑی میں سوار امریکہ کے صدر ڈونلڈ ٹرمپ۔۔۔\nیہ یقیناً کسی مغل بادشاہ کی اپنے محل میں آمد کی تفصیلات لگ رہی ہیں، لیکن دراصل یہ امریکی صدر کا قطر کے دارالحکومت دوحہ میں استقبال کا منظر ہے۔\nجیسے ہی صدر ٹرمپ کا طیارہ قطری ایئر سپیس میں داخل ہوا، تو اس کے استقبال کے لیے فضا میں قطری جیٹس موجود تھے۔\nجب صدر ٹرمپ کا ایئرفورس ون طیارہ دوحہ میں لینڈ ہوا تو قطری امیر شیخ تمیم بن حمد الثانی نے خود ان کا استقبال کیا جس کے بعد دونوں رہنماؤں کے درمیان پرتکلف بات چیت ہوئی جو وائٹ ہاؤس کی جانب سے شیئر کی گئی ہے۔\nٹرمپ شیخ امیر الثانی سے کہتے ہیں کہ 'ہماری بہت خوبصورت دوستی ہے۔' انھوں نے محل کی دیواروں کی جانب دیکھتے ہوئے کہا کہ ’آپ کی جگہ بہت خوبصورت ہے، تعمیرات کے شعبے سے تعلق رکھنے کی وجہ سے مجھے یہاں بہترین ماربل دکھائی دے رہا ہے، اسے آپ پرفیکٹو کہتے ہیں۔ آپ کا ملک بہت خوبصورت ہے اور (استقبال میں) اونٹوں کے لیے بھی شکریہ، ہم نے ایک طویل عرصے سے اونٹ نہیں دیکھے تھے۔‘\nسوشل میڈیا پر کئی صارفین قطر کی جانب سے امریکی صدر کے پرتپاک استقبال پر تبصرہ کرتے نظر آئے۔ ایک صارف نے قطری امیر کی جانب سے ہوائی اڈے پر ڈونلڈ ٹرمپ کے استقبال کی ویڈیو شیئر کرتے ہوئے کہا کہ قطری امیر جس صدر کی عزت کرتے ہیں ان کا استقبال ایسے کرتے ہیں۔\nایک اور صارف نے صدر ٹرمپ کے قافلے کے ساتھ چلتے گھڑ سواروں کی ویڈیو شیئر کرتے ہوئے لکھا کہ یہ کسی فلم کا سین لگتا ہے۔\nخیال رہے کہ ڈونلڈ ٹرمپ مشرق وسطیٰ کے دورے پر موجود ہیں۔ قطر سے پہلے وہ سعودی عرب گئے جہاں انھوں نے متعدد معاہدے کیے ہیں۔\nقطر میں امریکی صدر نے اعلان کیا ہے کہ قطر کی قومی ایئرلائن قطر ایئرویز امریکی کمپنی بوئنگ سے 96 ارب ڈالرز مالیت کے 210 طیارے خریدے گی۔\nوائٹ ہاؤس کا کہنا ہے کہ اس ڈیل کے نتیجے میں پروڈکشن کے دوران امریکہ میں ہر سال ایک لاکھ 54 ہزار نوکریاں پیدا ہوں گی۔ امریکی حکام کے مطابق یہ بوئنگ 787 ڈریم لائنر کا آج تک کا سب سے بڑا آرڈر ہے۔ بوئنگ 787  ڈریم لائنر ایک چوڑی جسامت کا جیٹ ہے جو طویل پروازوں کے لیے استعمال کیا جاتا ہے۔\nقطر ایئرویز اور بوئنگ نے اس معاہدے کی تصدیق کی ہے۔\nیہ ٹرمپ کے مشرقِ دورے کے دوران بوئنگ کی دوسری ڈیل ہے۔ یہ ایک ایسی کمپنی کے لیے اہم سمجھی جا رہی ہے جو مینوفیکچرنگ اور سیفٹی مسائل کی وجہ سے پچھلے کچھ عرصے سے مشکلات کا شکار رہی ہے۔\nجنوری 2024 میں دوران پرواز ایک بوئنگ طیارے کا پینل نکل گیا تھا جس کے بعد کمپنی کی پروڈکشن میں ڈرامائی کمی آئی تھی۔ گذشتہ ایک سال کے دوران کمپنی کو 10 ارب ڈالر خسارے کا سامنا کرنا پڑا ہے۔\nکمپنی شیئرز جو کہ مزدوروں کی جانب سے سات ہفتوں تک جاری ہڑتال کے باعث متاثر ہوئی تھی جنوری سے اب 20 فیصد اضافہ ہوا ہے۔ شیئرز کی قیمتوں میں اضافہ مستقل میں کمپنی کے بہتر کارکردگی کے امکانات کے متعلق اشارہ دیتی ہے۔\nسال کے پہلے تین مہینوں میں کمپنی نے 130 طیار ڈلیور کیے تھے جس کے بعد اپریل میں بوئنگ کے سی ای او کیلی اورٹبرگ نے سرمایہ کاروں کو بتایا تھا کہ کمپنی کا ریکوری پروگرام پوری تیزی سے آگے بڑھ رہا ہے۔\nتاہم کمپنی کے عہدیداروں کا کہنا ہے کہ کمپنی کو اب بھی 5600 جہاز ڈلیور کرنے ہیں جس کے لیے سات سال سے زیادہ کا عرصہ درکار ہے۔\nقطر ایئرویز کے معاہدے میں 130 ڈریم لائنرز اور 30 777-9s شامل ہیں۔ بقیہ 50 طیارے قطر ایئرویز بوئنگ کے دیگر طیاروں میں سے منتخب کر سکتا ہے۔\nوائٹ ہاؤس کے اعلان کے مطابق، یہ امریکہ اور خلیجی ریاست کے مابین طے پانے والے 240 ارب ڈالرز کے معاہدوں کا حصہ ہے۔\nاس معاہدے کے نتیجے میں قطری قومی ایئر لائن اور بوئنگ کے درمیان پہلے سے موجود کاروباری تعلق مزید گہرا ہو جائے گا۔ بوئنگ کی ویب سائٹ پر موجود معلومات کے مطابق، قطر ایئرویز میں پہلے ہی 150 بوئنگ طیارے شامل ہیں جبکہ مزید 130 طیاروں کا آرڈر دیا ہوا ہے۔\nمعاہدے پر دستخط کے موقع پر ڈونلڈ ٹرمپ کا کہنا تھا کہ 'یہ بوئنگ کی تاریخ کا جیٹ کا سب سے بڑا آرڈر ہے، یہ اچھا ہے۔'\nٹرمپ کے مشرقِ وسطیٰ کے دورے کے دوران اس سے قبل بوئنگ نے اعلان کیا تھا کہ اسے سعودی عرب ایوی لیز نے اس سے 20 737 میکس ہوائی جہازوں کا وعدہ کیا ہے جبکہ 10 مزید طیارے خریدنے کا بھی آپشن رکھا گیا ہے۔\nایوی لیز ایئر لائنز کو لیز پر طیارے مہیا کرتی ہے۔\nرواں ماہ برٹش ایئر ویز کی مالک کمپنی آئی اے جی نے اعلان کیا تھا کہ اس نے 13 ارب ڈالرز مالیت کے 32 10-787 طیاروں کا آرڈر دیا ہے۔ ان طیاروں کی ڈلیوری 2028 میں شروع ہوگی۔ ٹرمپ اس ڈیل کو امریکہ اور برطانیہ کے درمیان تجارتی ڈیل کے حصے کے طور پر پیش کر رہے ہیں۔\nامریکہ اور چین کے درمیان تجارتی معاہدے کے بعد بوئنگ کی مشکلات میں کمی آنے کی امید ہے۔ امریکہ کی جانب سے محصولات عائد کیے جانے کے بعد چینی کمپنیوں نے طیارے وصول کرنے سے انکار کر دیا تھا۔\nامریکی کنسلٹینسی فرم ایروڈائینامکس ایڈوائزری کے مینیجنگ ڈائیریکٹر رچرڈ ابوالافیا کہتے ہیں کہ قطر ایئرویز کے آرڈر کی ٹائمنگ 'سیاسی طور پر بہترین'اور بوئنگ کے لیے ایک 'اچھی جیت' ہے۔\nتاہم ان کا کہنا ہے کہ اس کا مطلب یہ ہرگز نہیں کہ طیاروں کی مانگ میں اضافہ ہوا ہے نہ ہی بوئنگ کوئی لڑائی جیتا ہے۔\nان کے مطابق ایئر لائنز اکثر مستقبل بعید میں ڈلیوری کے لیے بھی آرڈر دیتی ہیں۔\nحالیہ برسوں میں بوئنگ کے لیے سب سے بڑا مسئلہ  طیاروں کی بروقت ڈلیوری رہا ہے۔\nرچرڈ ابوالافیا کہتے ہیں کہ قطر ایئرویز کی مرہونِ منت آپ اپنے بیک لاگ میں مزید طیارے شامل کر سکتے ہیں مگر اصل مسئلہ پروڈکشن کا ہے۔ 'انھیں زیادہ طیارے بنانے کی ضرورت ہے۔'\nایوی ایشن اینالٹکس فرم او اے جی کے جان گرانٹ کہتے ہیں کہ قطر ایئرویز کے ساتھ معاہدہ بوئنگ کے لیے مارکیٹ میں اپنی ساخت دوبارہ قائم کرنے کے حوالے سے ایک اہم ہے لیکن دونوں کمپنیوں کے درمیان تعلقات کو دیکھتے ہوئے یہ کوئی حیران کن پیشرفت نہیں۔",
        "published_date": "Thu, 15 May 2025 09:01:21 GMT",
        "source": "BBC Urdu"
    },
    {
        "guid": "https://www.bbc.com/urdu/articles/czxykk6wrpko#0",
        "title": "وہ شہر جہاں سکیورٹی گارڈ اور دکاندار کے بغیر 24 گھٹنے تک دکانیں اور شراب خانے کھلے رہتے ہیں",
        "link": "https://www.bbc.com/urdu/articles/czxykk6wrpko",
        "image_url": "https://ichef.bbci.co.uk/news/1024/branded_urdu/250c/live/8cbf49a0-1ab3-11f0-a455-cf1d5f751d2f.jpg",
        "article": "جنوبی کوریا کے شہر سیئول کے مضافات میں آدھی رات ہو چکی ہے اور میرا جی چاہ رہا ہے کہ کچھ ہلکا پھلکا کھایا جائے لیکن یہ کوئی بڑا مسئلہ نہیں کیونکہ میرے اپارٹمنٹ کے بالمقابل سڑک کے اس پار ایک نہیں بلکہ متعدد دکانیں ہیں جو 24  گھنٹے کھلی رہتی ہیں۔\nمیں جس دکان میں داخل ہوا ہوں وہ آئس کریم کی دکان ہے۔ مختلف قسم کی آئس کریمز کے ساتھ فریزر کی قطاریں ہیں لیکن وہاں کوئی سکیورٹی گارڈ یا دکاندار نہیں۔\nمجھے بس اتنا کرنا ہے کہ میں جو چاہتا ہوں وہ لے لوں اور جانے سے پہلے ادائیگی کروں۔\nآئس کریم سٹور کے اسی بلاک میں ایسی دکانیں ہیں جو سٹیشنری، پالتو جانوروں کا کھانا اور یہاں تک کہ سوشی بھی فروخت کرتی ہیں۔ سبھی میں کوئی دکاندار یا عملے کا ایک بھی رکن نظر نہیں آتا۔\nاندرون شہر کے زیادہ رش والے علاقوں میں بغیر عملے کے شراب خانے بھی ہوتے ہیں۔\nایسے ہی ایک بار سول 24 کے بانی اور خالق کم سنگ رے کا کہنا ہے کہ ’اس پیمانے پر اور اس قدر منافع والے بار کو چلانے کے لیے مجھے 12 سے 15  افراد کے عملے کی ضرورت ہو گی لیکن میں صرف دو افراد کا استعمال کرتا ہوں۔‘\nوہ کہتے ہیں کہ اس سے انھیں دوسرے کاروباری منصوبوں پر توجہ مرکوز کرنے کا وقت ملتا ہے۔\nوہ قریب ہی ایک بار چلاتے تھے لیکن جب آمدن توقعات پر پورا نہیں اترتی تھی تو انھوں نے بغیر دکاندار کے نظام کا رخ کیا اور اب منافع میں اضافہ ہوا۔\nجنوبی کوریا دنیا میں سب سے کم شرح پیدائش والا ملک ہے۔ ایک خاتون کی زندگی میں پیدا ہونے والے بچوں کی اوسط تعداد 2023  میں کم ہو کر 0.72  رہ گئی تھی تاہم یہ گذشتہ برس بڑھ کر 0.75 ہو گئی۔\nایک مستحکم آبادی کو برقرار رکھنے کے لیے جنوبی کوریا میں شرح پیدائش کو کم از کم 2.1  پر لانے کی ضرورت ہے اور ایسا آخری بار سنہ 1982 میں ہوا تھا۔\nاس کا مطلب ہے کہ لیبر مارکیٹ میں آنے والے افراد کی تعداد کم ہو رہی ہے جبکہ سال 2000 کے بعد سے کم از کم اجرت میں مسلسل اضافہ ہو رہا ہے۔\nکِم جیسے کاروباری مالکان کو اب عملے کے لیے تقریبا سات ڈالر فی گھنٹہ ادا کرنا پڑتا ہے۔ وہ کہتے ہیں ’بغیر دکاندار کاروبار چلانے کی سب سے بڑی وجہ کم از کم اجرت میں اضافہ تھا۔ اس چیلنج سے نمٹنے کے دو طریقے ہیں، روبوٹکس یا آٹومیشن۔‘\nچونکہ روبوٹس کو تعینات کرنے کے لیے زیادہ پیسے اور جگہ کی ضرورت ہوتی ہے لہٰذا انھوں نے بغیر عملے کے سٹوروں کا انتخاب کیا۔\nکووڈ وبا نے آٹومیشن کی طرف جھکاؤ بڑھایا۔ اس سے اجرتوں پر آنے والی لاگت کی بچت ہوئی۔\nکچھ لوگوں کا کہنا ہے کہ مزدوروں کی نئی نسل نام نہاد ’تھری ڈی نوکریاں‘ نہیں کرنا چاہتی، جنھیں گندا، خطرناک، اور مشکل یا توہین آمیز سمجھا جاتا ہے۔\nان سے مراد مینوفیکچرنگ اور زراعت جیسی ملازمتوں میں ہاتھ سے کی جانے والی مزدوری ہے جسے ناپسندیدہ سمجھا جاتا ہے۔\nجنوبی کوریا میں حکمراں جماعت پیپلز پاور کے رکن اور ایجوکیشن سٹینڈنگ کمیٹی کے رکن چو جنگ ہن کہتے ہیں ’نوجوان نسل میٹروپولیٹن علاقوں کے اندر رہنے کی کوشش کرتی ہے اور وہ اپنے کاروبار، وینچر کیپیٹل بنانا بھی پسند کرتے ہیں اور اچھی تنخواہ والی ہائی ٹیک ملازمتوں کی تلاش کر رہے ہیں۔‘\nچو جنگ ہن کہتے ہیں ’کچھ دوسرے پالیسی سازوں کے برعکس، میں اپنی نوجوان نسل کو اس طرح کی ترجیحات کا مورد الزام نہیں ٹھہراتا۔ اعداد و شمار سے پتہ چلتا ہے کہ ہمیں آنے والے برسوں میں کم لیبر فورس سے نمٹنا پڑے گا  اور یہ بہتر ہے کہ ہم اپنی محدود لیبر فورس کو زیادہ سے زیادہ قیمت والے شعبوں میں مختص کریں۔‘\nنجی مالی اعانت سے چلنے والے تھنک ٹینک کوریا اکنامک ریسرچ انسٹیٹیوٹ کو توقع ہے کہ کوریا میں 43 فیصد ملازمتوں کو اگلے 20  سال میں آٹومیشن سے تبدیل کرنے کا خطرہ ہے۔\nاس کا مطلب یہ بھی ہے کہ ’براؤنی‘ کے چیف ایگزیکٹو کوون من جے جیسے لوگوں کے لیے نئے مواقع بھی ہیں ، ایک ایسی کمپنی جو بغیر دکاندار کے سٹورز کا انتظام کرتی ہے۔\nانھوں نے 2022 میں کووڈ بحران کے اختتام پر اپنا کاروبار شروع کیا تھا۔ انھوں نے بی بی سی کو بتایا کہ ’ہم بغیر کسی شخص کے کپڑے دھونے، آئس کریم سٹورز، کیفے اور ویپ شاپس کا انتظام کرتے ہیں۔‘\nاگر دکان بغیر دکاندار کے بھی ہو، تب بھی اسے صاف کرنے اور اس کی دیکھ بھال کرنے کی ضرورت ہوتی ہے۔ وہ کہتے ہیں کہ ابتدائی طور پر دکان کے مالکان نے یہ کام کیا۔\nکوون کی کمپنی اب ایسے کارکن فراہم کر رہی ہے جو دکانوں کی دیکھ بھال کر سکتے ہیں۔\n’ہمارے پاس مقامی عملے کا ایک گروہ ہے جو ایک دن میں ان میں سے کئی سٹوروں کا دورہ کر سکتے ہیں۔ مالکان کے لیے سب سے بڑی ترجیح یہ ہے کہ وہ دکانوں کے کام نہ کریں اور ان کے بارے میں نہ سوچیں۔ اس کے بجائے وہ ہمیں ان کی دکانوں کا انتظام کرنے کے لیے ماہانہ 100 یا 200 ڈالر اضافی ادا کریں گے۔‘\nکوون کا کہنا ہے کہ انھوں نے صرف دو سٹورز کے ساتھ شروعات کی تھی لیکن اب وہ 100 سے زیادہ کا انتظام کرتے ہیں۔\nجنوبی کوریا میں چوری کی شرح بہت کم ہے جو عملے کے بغیر سٹورز کی کامیابی میں اضافہ کرتی ہے۔\nکوون کہتے ہیں کہ ’یہاں تک کہ ایسے معاملے بھی سامنے آئے ہیں جب لوگ ادائیگی کرنا بھول گئے لیکن بعد میں مجھے اپنا بل ادا کرنے کے لیے بلایا۔ میں دوسری دکانوں کے بارے میں نہیں جانتا لیکن یہاں کے نوجوان اتنا محفوظ محسوس کرتے ہیں کہ اپنے لیے میز پر جگہ رکھنے کے لیے اپنا پرس اور فون چھوڑ دیتے ہیں۔‘\nوہ تسلیم کرتے ہیں کہ دکان میں چوری کی وجہ سے کچھ نقصان ہو سکتا ہے لیکن وہ اتنا بڑا نہیں کہ ان کے کاروبار کو مفلوج کر سکیں۔\n’میں چوری ہونے والی چیزوں کا کبھی حساب نہیں کرتا چونکہ مجموعی طور پر مالی نقصان نہیں ہوتا لہذا یہ کوئی بڑی بات نہیں۔ بچت کی لاگت ویسے بھی نقصان سے زیادہ ہے اور سکیورٹی خدمات حاصل کرنے پر اس سے کہیں زیادہ لاگت آئے گی۔‘\nٹیکنالوجی میں ترقی کا مطلب یہ ہے کہ جب سیلف ڈرائیونگ کاریں مارکیٹ میں بھر جائیں گی تو ڈرائیونگ جیسی مزید ملازمتیں بے کار ہو جائیں گی۔\nایک اندازے کے مطابق 2032  تک جنوبی کوریا کو 890,000  سے زائد اضافی کارکنوں کی ضرورت ہوگی تاکہ ملک کی طویل مدتی اقتصادی ترقی کے دو فیصد ہدف کو برقرار رکھا جا سکے۔",
        "published_date": "Thu, 15 May 2025 13:26:14 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cz70ejn70wzo#0",
        "title": "’تاریکی میں امید کی کرن‘: ٹرمپ کی شامی صدر الشرع سے وہ ملاقات، جس کا چند ماہ پہلے تک تصور بھی ممکن نہ تھا",
        "link": "https://www.bbc.com/urdu/articles/cz70ejn70wzo",
        "image_url": "https://ichef.bbci.co.uk/news/1024/branded_urdu/78e4/live/e7604c10-3183-11f0-8947-7d6241f9fce9.jpg",
        "article": "امریکی صدر ڈونلڈ ٹرمپ نے کہا ہے کہ ان کی انتظامیہ اب شام کے ساتھ تعلقات کو معمول پر لانے کے امکانات تلاش کر رہی ہے۔ ان کا یہ بیان شام کے عبوری صدر احمد الشرع سے ملاقات کے فوری بعد سامنے آیا۔\nیہ غیر معمولی ملاقات جس کا چند ماہ پہلے تصور بھی نہیں کیا جا سکتا تھا مختصر لیکن اہم تھی۔\nماضی میں القاعدہ سے وابستہ  احمد الشرع سے ریاض میں 37 منٹ طویل ملاقات کے بعد ٹرمپ نے کہا کہ ’میرے خیال میں ان میں صلاحیت ہے۔‘\nامریکہ کی جانب سے شامی رہنما کے سر کے لیے ایک کروڑ ڈالر کا انعام دسمبر میں ہی ختم کیا گیا۔\nریاض میں سعودی شاہی محل میں گفتگو کی ویڈیو فوٹیج میں ٹرمپ اور الشرع دونوں ایک مترجم کے ذریعے بات چیت کرتے ہوئے دکھائی دے رہے ہیں۔ \nسعودی ولی عہد شہزادہ محمد بن سلمان ان کے بغل میں بیٹھے تھے جبکہ ترک صدر رجب طیب اردوغان نے ٹیلی فون پر ان کا ساتھ دیا۔ امریکی صدر ٹرمپ نے تسلیم کیا کہ ان ہی دونوں رہنماؤں نے انھیں شام سے امریکی پابندیاں اٹھانے پر بھی قائل کیا تھا۔\nمنگل کی رات ریاض میں امریکہ اور سعودی عرب کے درمیان سرمایہ کاری کے ایک بڑے فورم میں ٹرمپ کے اچانک اعلان پر انھیں کھڑے ہو کر داد دی گئی۔ یہ بات ماضی میں ٹرمپ کی متعدد سوشل میڈیا پوسٹس کے بالکل برعکس تھی جن میں وہ اکثر کہتے رہے کہ امریکہ کو ’شام میں کوئی دلچسپی نہیں۔‘\nٹرمپ نے بعد میں اپنے پہلے چار روزہ سرکاری دورے پر اپنے اعلیٰ سطحی امریکی وفد کے ساتھ سفر کرنے والے صحافیوں کو الشرع کے بارے میں بتایا کہ وہ ایک ’سخت جان آدمی ہیں جن کا ماضی بہت سخت ہے۔‘\nالشرع کا اسلامی گروپ حیات تحریر الشام (ایچ ٹی ایس) پہلے القاعدہ سے وابستہ تھا تاہم انھوں نے بعد میں 2016 میں اس تنظیم سے تعلق توڑ لیا۔ ایچ ٹی ایس کو اب بھی اقوام متحدہ، امریکہ اور برطانیہ نے دہشت گرد تنظیم قرار دے رکھا ہے۔\nدسمبر میں اقتدار سنبھالنے کے بعد سے الشرع مغربی سوٹ پہنے ہوئے ہیں اور خود کو تمام شامیوں کے صدر کے طور پر پیش کرنے کی کوشش کر رہے ہیں۔\nشام کی عبوری حکومت میں سماجی امور کی وزیر ہند کباوت نے کہا کہ ’تاریکی میں اب امید کی کرن دکھائی دینے لگی ہے۔‘ انھوں نے بی بی سی کے نیوز آور پروگرام کو بتایا کہ وہ اپنے ’یوم آزادی‘ کے بعد سے پابندیوں میں نرمی کا مطالبہ کر رہے تھے۔\nامریکہ کے شام سے پابندیاں ہٹانے کے فیصلے نے ایک ایسے ملک میں جشن کا سماں پیدا کیا، جہاں ایک دہائی سے زائد عرصے کی خانہ جنگی اور شدید مصائب کے بعد 90  فیصد شامی غربت کی زندگی گزار رہے ہیں۔\nشام کو بین الاقوامی مالیاتی نظام سے الگ کرنے والی پابندیوں کے خاتمے سے امدادی ایجنسیاں زیادہ سے زیادہ وہاں جا سکیں گی اور غیر ملکی سرمایہ کاری اور تجارت کی حوصلہ افزائی ہو گی۔\nگذشتہ دسمبر میں جب میں نے اپنے کمرے کی اضافی الیکٹرانک چابی مانگی تو دمشق کے ایک ہوٹل ریسیپشنسٹ نے مجھ سے کہا کہ ’ہم مشرق وسطیٰ کے شمالی کوریا ہیں۔‘\nانھوں نے آبدیدہ ہو کر بتایا کہ ’ہمارے پاس زیادہ کارڈ نہیں، ہمارے پاس ہر چیز کی کمی ہے۔‘\nشام پر عائد پابندیاں ختم ہونے سے جلاوطنی میں رہنے والے لاکھوں شامیوں میں سے کچھ کو وطن واپسی کے بارے میں زیادہ سنجیدگی سے سوچنے پر قائل کرنے میں بھی مدد مل سکتی ہے اور اس سے ایک نوزائیدہ حکومت کو تنخواہوں کی ادائیگی، تعمیر نو اور روزمرہ زندگی میں بڑھتی بے اطمینانی کو دور کرنے میں بھی مدد مل سکتی ہے۔\nلیکن ابھی شام پر عائد پابندیوں کے وسیع جال کو ختم کرنے میں وقت لگے گا۔\nبلومبرگ اکنامکس سے وابستہ دینا اسفندیری کا کہنا ہے کہ ’صدارتی استثنیٰ کا استعمال کرتے ہوئے کچھ پابندیاں فوری طور پر ختم کی جا سکتی ہیں لیکن کثیر الجہتی پابندیوں کو ہٹانا آسان نہیں ہو گا اور اس کے لیے ٹرمپ انتظامیہ کی جانب سے حقیقی عزم کی ضرورت ہوگی۔‘\nمجھے یاد ہے کہ میں نے سنہ 2015  کے ایران جوہری معاہدے اور اوباما انتظامیہ کی جانب سے وہاں پابندیوں میں نرمی کے عزم کے تناظر میں تہران کا دورہ کیا تھا۔\nیورپی یونین کے خارجہ پالیسی کے اعلیٰ نمائندے کے ساتھ نیوز کانفرنس میں ایرانی صحافی شدید غم و غصے کے ساتھ پوچھتے رہے کہ ان کے لیے بینک اکاؤنٹ تک کھولنا بھی ناممکن کیوں ہے۔\nشام کے نئے دوست جن میں سعودی عرب اور ترکی جیسی علاقائی طاقتیں بھی شامل ہیں، اب نئے شام کی تشکیل کی کوششیں کر رہے ہیں اور انھیں یہ یقینی بنانا ہو گا کہ ٹرمپ اور ان کی ٹیم کی اس میں دلچسپی برقرار رہے لیکن ٹرمپ نے یہ واضح کر دیا ہے کہ اگر تعلقات کو مکمل طور پر معمول پر لانا ہے تو وہ بدلے میں کچھ توقع رکھتے ہیں۔\nان کی فہرست میں پہلی چیز ’ابراہام معاہدے میں شامل ہونا‘ ہے۔ امریکی صدر اسرائیل کے ساتھ تعلقات معمول پر لانے کے اس عمل کو، جس میں متحدہ عرب امارات سمیت کئی عرب ریاستیں شامل ہو چکی ہیں، اپنی پہلی مدت میں خارجہ پالیسی کی کامیابیوں میں سے ایک قرار دیتے ہیں۔\nالشرع جنھیں ان کے دوستوں نے حقیقت پسندانہ قرار دیا، پہلے ہی اشارہ دے چکے ہیں کہ وہ اپنے ہمسایہ ملک کے ساتھ ورکنگ ریلیشن شپ قائم کرنے کی اہمیت کو سمجھتے ہیں حالانکہ اسرائیل ’دہشت گردوں کے ٹھکانوں‘ یعنی فضائی اڈوں، فوجی تنصیبات اور ہتھیاروں کے ڈپوز پر بمباری جاری رکھے ہوئے ہے اور اصرار کر رہا ہے کہ وہ ’غلط ہاتھوں میں جا سکتے ہیں۔‘\nگذشتہ ماہ شام کے رہنما نے مبینہ طور پر امریکی کانگریس کے رکن کوری ملز کو بتایا تھا کہ شام اسرائیل کے ساتھ تعلقات کو معمول پر لانے اور ’صحیح شرائط‘ کے تحت ابراہام معاہدے میں شامل ہونے کے لیے تیار ہے۔\nاسرائیلی میڈیا کے مطابق وزیر اعظم بنیامن نتن یاہو نے صدر ٹرمپ پر زور دیا ہے کہ وہ شام پر سے پابندیاں نہ اٹھائیں۔\nاسرائیل، الشرع اور ان کی ایچ ٹی ایس فورسز کے ساتھ ساتھ دیگر گروہوں کے بارے میں بھی شکوک و شبہات کا شکار رہتا ہے جن میں غیر ملکی جنگجو بھی شامل ہیں۔\nغیر ملکی جنگجوؤں کو ہٹانا واشنگٹن کے مطالبات میں سے ایک ہے۔ یہ اس وقت شام کے رہنما کو درپیش بہت سے چیلنجز میں سے ایک ہے۔\nصدر ٹرمپ نے اس لمحے کو ’عظمت کا موقع‘ قرار دیا۔ لاکھوں شامی اس وسیع تر موقعے کا خیرمقدم کرتے ہیں کہ آخر کار ان کی زندگیاں بہتر ہونے لگیں گی۔",
        "published_date": "Thu, 15 May 2025 12:03:53 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c706kwrgnyro#0",
        "title": "کوششوں کے باوجود انڈیا آئی ایم ایف کو پاکستان کے لیے قرض کی قسط جاری کرنے سے کیوں نہیں روک پایا؟",
        "link": "https://www.bbc.com/urdu/articles/c706kwrgnyro",
        "image_url": "https://ichef.bbci.co.uk/news/1024/branded_urdu/975d/live/93d08170-3177-11f0-9705-29fcd10d0f7c.jpg",
        "article": "انڈیا کی سخت مخالفت اور کوششوں کے باوجود گذشتہ ہفتے عالمی مالیاتی ادارے (آئی ایم ایف) نے پاکستان کو ایک ارب ڈالر کی قرض کی قسط جاری کر دی ہے۔\nانڈیا کی جانب سے مخالفت ایک ایسے وقت میں سامنے آئی تھی جب انڈیا اور پاکستان کے مابین فوجی تنازع جاری تھا۔ \nانڈیا کے زیرِ انتظام کشمیر میں پہلگام میں سیاحوں پر حملے کے بعد انڈیا نے پاکستان پر اس میں ملوث دہشتگردوں کی معاونت کا الزام لگایا تھا، پاکستان نے اس الزام کی تردید کرتے ہوئے انڈیا سے ٹھوس ثبوت دینے کا مطالبہ کیا تھا۔\nاس کے بعد رواں ماہ انڈیا نے پاکستان اور اس کے زیرِ انتظام کشمیر میں مختلف مقامات کو نشانہ بنایا جس کے بعد دونوں ممالک میں کئی روز تک فوجی تنازع جاری رہا جو بالآخر امریکی ثالثی میں ختم ہوا۔ \nاس دوران انڈیا اور پاکستان میں سوشل میڈیا پر دیگر موضوعات کے ساتھ آئی ایم ایف بھی ٹرینڈ کرتا رہا۔  \nآئی ایم ایف کے ایگزیکٹیو بورڈ نے پاکستان کے لیے سات ارب ڈالرز کے قرض پروگرام کی دوسری قسط جاری کرتے ہوئے کہا کہ پاکستان سختی سے آئی ایم ایف کے پروگرام پر عملدرآمد کر رہا ہے جس کے باعث ملک معاشی بحالی کی راہ پر گامزن ہے۔\nعالمی ادارے کا مزید کہنا تھا کہ وہ پاکستان میں ماحولیاتی تبدیلی اور قدرتی آفات سے نمٹنے کی کوششوں میں ساتھ دیتا رہے گا اور اس ضمن میں مستقبل میں تقریباً 1.4 ارب ڈالرز کے مزید فنڈز جاری کیے جائیں گے۔\nانڈیا کی جانب سے پاکستان کو قرض کے اجرا کی مخالفت کی دو وجوہات کی بنیاد پر کی گئی تھی۔\nاپنے بیان میں انڈیا نے ماضی میں پاکستان کی قرض کے معاملے میں خراب کارکردگی اور آئی ایم یف پروگرام کے تحت لاگو کی جانے والی اصلاحات پر عملدرآمد میں ناکامی کا حوالہ دیتے ہوئے، پاکستان کے لیے آئی ایم ایف کے بیل آؤٹ پروگرامز کی افادیت پر سوال اٹھایا تھا۔\nانڈیا کی جانب سے دوسرا اعتراض یہ تھا کہ آئی ایم یف کی جانب مہیا کیے جانا والا فنڈ ’ریاستی سرپرستی میں سرحد پار دہشتگردی‘ کے لیے استعمال ہو گا۔ پاکستان ہمیشہ سے انڈیا کی جانب سے سرحد پار دہشتگردی کی ریاستی سرپرستی کے الزام کی تردید کرتا آیا ہے۔\nانڈیا کا کہنا تھا کہ پاکستان کو فنڈز جاری کر کے آئی ایم ایف ناصرف خود کی اور اپنے ڈونرز کی ’عزت کو داؤ‘ پر  لگا رہا ہے بلکہ یہ عالمی اقدار کا مذاق اڑانے کے مترادف بھی ہے۔\nبی بی سی نے انڈیا کے الزامات پر آئی ایم ایف سے اُس کا موقف جاننے کے لیے رابطہ کیا لیکن کوئی جواب موصول نہیں ہوا۔\nجہاں تک انڈیا کے پہلے دعوے کا تعلق ہے تو سنہ 1958 سے اب تک پاکستان 24 مرتبہ آئی ایم ایف کے پاس جا چکا ہے جبکہ ماضی میں متعدد حکومتوں کی جانب سے گورننس کے نظام کو بہتر بنانے کے لیے معنی خیز اصلاحات نہیں کی گئی ہیں۔\nپاکستان کے امریکہ میں سابق سفیر حسین حقانی کہتے ہیں کہ ’آئی ایم ایف کے پاس جانا آئی سی یو میں داخل ہونے جیسا ہے۔ اگر کوئی مریض 24، 25 مرتبہ آئی سی یو میں داخل ہوتا ہے تو اس کا مطلب ہے کہ اس کے ساتھ کوئی بنیادی مسئلہ ہے جس پر توجہ دینے کی ضرورت ہے۔‘\nتاہم دہلی کی جانب سے اٹھایا جانے والا نکتہ کہ آئی ایم ایف سرحد پار دہشت گردی کی مسلسل سرپرستی کی حوصلہ افزائی کر رہا ہے اور عالمی برادری کو غلط پیغام جا رہا ہے۔ یہ نکتہ کہیں زیادہ پیچیدہ ہے اور شاید یہی وجہ ہے کہ انڈیا بیل آؤٹ رکوانے کے لیے دباؤ ڈالنے میں ناکام رہا۔\nماہرین کا کہنا ہے کہ انڈیا کا اسلام آباد کو قرض کی قسط کی اجرا رکوانے کی کوشش کرنا کسی ٹھوس نتائج کی خواہش کے بجائے محض دکھاوے کے لیے تھا۔\nخود انڈیا نے اس بات کا اعتراف کیا کہ آئی ایم ایف خود قرض کو روکنے کے لیے زیادہ کچھ نہیں کر سکتا اور تکنیکی رسمی کارروائیوں کا پابند ہے۔\nانڈیا آئی ایم ایف کے 25 رکنی بورڈ کا ایک ممبر ہے اور اس لحاظ سے اس کا فنڈ میں اثرورسوخ محدود ہے۔ انڈیا آئی ایم ایف میں ایک چار ملکی گروپ کی نمائندگی کرتا ہے جس میں سری لنکا، بنگلہ دیش اور بھوٹان بھی شامل ہیں جبکہ پاکستان سینٹرل ایشیا گروپ کا رُکن ہے جس کی نمائندگی ایران کے پاس ہے۔\nاقوامِ متحدہ کے برعکس جہاں ہر رُکن ملک کا ایک ووٹ ہوتا ہے، آئی ایم ایف بورڈ میں ہر ملک کے ووٹ کا دارومدار اس بات پر ہے کہ اُس ملک کی معیشت کتنی بڑی ہے اور وہ آئی ایم ایف کے فنڈز میں کتنا حصہ ڈالتا ہے۔ آئی ایم ایف میں رائج اس نظام کی بنیاد پر یہ تنقید کی جاتی ہے کہ اس میں امیر مغربی ممالک کو ترقی پذیر ممالک پر ترجیح دی جاتی ہے۔\nمثال کے طور پر آئی ایم ایف میں سب سے زیادہ ووٹنگ شیئر امریکہ کے پاس ہے جو کہ کل ووٹ کا 16.49 فیصد بنتا ہے جبکہ انڈیا کے پاس محض 2.6 فیصد ووٹ ہے۔ اس کے علاوہ آئی ایم ایف کے قواعدوضوابط کے تحت بورڈ ممبرز کسی تجویز کے خلاف ووٹ نہیں کر سکتے۔ وہ یا تو اس کے حق میں ووٹ دے سکتے یا ووٹ دینے سے انکار کر سکتے ہیں جبکہ تمام تر فیصلے بورڈ میں اتفاقِ رائے سے ہوتے ہیں۔\nایک ماہر معاشیات جو اپنا نام ظاہر نہیں کرنا چاہتے تھے، نے بی بی سی کو بتایا کہ اس طرح طاقتور ممالک کے مفاد بورڈ کے فیصلوں کو متاثر کرتے ہیں۔\nآئی ایم ایف اور دیگر عالمی مالیاتی اداروں میں موجود اس مبینہ عدم توازن کو دور کرنے سے متعلق اصلاحات سنہ 2023 میں انڈیا کی زیرِ صدارت ہونے والی جی 20 کانفرنس میں پیش کی گئی تھیں۔\nسابق انڈین بیوروکریٹ این کے سنگھ اور سابق امریکی سیکریٹری خزانہ لارنس سمرز نے اپنی رپورٹ میں تجویز دی تھی کہ آئی ایم ایف میں ووٹنگ کے حق اور مالی تعاون کے درمیان تعلق کو ختم کیا جائے تاکہ ’گلوبل نارتھ‘ اور ’گلوبل ساؤتھ‘ دونوں کی بہتر نمائندگی کو یقینی بنایا جا سکے تاہم اب تک ان تجاویز پر کوئی پیش رفت نہیں ہوئی۔\nمزید برآں، تنازعات میں گھرے ممالک کی مالی معاونت کے متعلق آئی ایم ایف کے اپنے قوانین میں حالیہ تبدیلیوں نے اس مسئلے کو مزید پیچیدہ بنا دیا ہے۔ سنہ 2023 میں آئی ایم ایف کی جانب سے یوکرین کو 15.6 ارب ڈالر کا قرض عالمی ادارے کی طرف سے جنگ میں گھرے کسی ملک کے لیے اپنی نوعیت کا پہلا قرض تھا۔\nدہلی کے آبزرور ریسرچ فاؤنڈیشن کے میہیر شرما نے بی بی سی کو بتایا کہ آئی ایم ایف نے اپنے ہی قواعد میں ترمیم کی تاکہ یوکرین کو قرض جاری کیا جا سکے۔\nحسین حقانی کہتے ہیں کہ اگر انڈیا واقعی دہشت گردی سے متعلق اپنی شکایات کا ازالہ چاہتا ہے تو اس کے لیے صحیح فورم اقوام متحدہ فنانشل ایکشن ٹاسک فورس (فیٹف) ہے۔\nفیٹف دہشتگردی کی مالی معاونت کے معاملات دیکھتا ہے اور یہ فیصلہ کرتا ہے کہ کس ملک کو ’گرے لسٹ‘ یا ’بلیک لسٹ‘ میں ڈالا جائے۔ ان فہرستوں میں شامل ممالک آئی ایم ایف اور ورلڈ بینک جیسے عالمی مالیاتی اداروں سے فنڈز حاصل نہیں کر سکتے۔\nان کا کہنا ہے کہ آئی ایم ایف میں اعتراض کرنے سے نہ کچھ ہونا تھا نہ ہی کچھ ہوا۔\n’لیکن اگر کوئی ملک فیٹف کی لسٹ میں شامل ہوتا ہے تو اس کے کے آئی ایم ایف سے قرض حاصل کرنے میں مشکلات ہوتی ہیں اور پاکستان کے ساتھ یہ پہلے ہو چکا ہے۔‘\nیاد رہے کہ شدت پسندی کے خلاف بہتر اقدامات کے نتیجے میں سنہ 2022 میں پاکستان کو باقاعدہ طور پر فیٹف کی گرے لسٹ سے نکال دیا گیا تھا۔\nماہرین خبردار کرتے ہیں کہ آئی ایم ایف کے فنڈنگ کے عمل اور ویٹو کے اختیارات کو تبدیل کرنے کی انڈیا کی کوششیں دو دھاری تلوار ثابت ہو سکتی ہیں۔\nمیہیر شرما کہتے ہیں کہ ایسی اصلاحات کے نتیجے یں دہلی سے زیادہ بیجنگ کو اختیارات مل جائیں گے۔\nحسین حقانی بھی ان کی اس رائے سے متفق دکھائی دیتے ہیں۔ ان کا کہنا ہے کہ انڈیا کو اپنے دوطرفہ تنازعات کو کثیرالجہتی فورم پر استعمال نہیں کرنا چاہیے۔ انڈیا کو ایسے فورمز پر چین کی جانب سے ویٹو کا سامنا رہا۔\nانھوں نے کہا کہ ماضی میں چین نے سرحدی تنازعات کو جواز بنا کر انڈیا کی جانب سے اپنی شمال مشرقی ریاست اروناچل پردیش کے لیے ایشیائی ترقیاتی بینک سے قرض حاصل کرنے کی کوشش کو ناکام بنا دیا تھا۔",
        "published_date": "Thu, 15 May 2025 10:37:12 GMT",
        "source": "BBC Urdu"
    },
    {
        "guid": "https://www.bbc.com/urdu/articles/clyvdl973p4o#0",
        "title": "الیکٹرانک سگنیچر: انڈیا اور پاکستان کے ایک دوسرے کی سرحدی حدود میں طیارے مار گرانے کے دعوؤں کی تصدیق کیسے ممکن ہے؟",
        "link": "https://www.bbc.com/urdu/articles/clyvdl973p4o",
        "image_url": "https://ichef.bbci.co.uk/news/1024/branded_urdu/995d/live/c6028c20-3009-11f0-9223-0d2262e49eec.jpg",
        "article": "پاکستان اور انڈیا کے درمیان جنگ بندی کو کئی روز ہو چکے ہیں اور حالیہ دنوں میں دونوں اطراف سے یہ بتائے جانے کا سلسلہ جاری ہے کہ انھوں نے ایک دوسرے کا کتنا نقصان کیا ہے۔\nاس دوران سب سے زیادہ بات چیت انڈیا کی فضائیہ کو ہونے والے مبینہ نقصان کی ہو رہی ہے کیونکہ پاکستان نے دعویٰ کیا ہے کہ اس نے اس دوران پانچ انڈین طیارے مار گرائے ہیں جن میں فرانسیسی ساختہ رفال طیارے بھی شامل ہیں۔ اسی طرح انڈیا کی جانب سے پاکستانی طیارے مار گرائے جانے سے متعلق بھی متعدد دعوے کیے گئے ہیں۔\nگذشتہ اتوار کو جب انڈین فضائیہ کے ایئر مارشل اے کے بھارتی سے پاکستانی دعوؤں سے متعلق سوال کیا گیا تو اگرچہ انھوں نے اس کی تصدیق یا تردید نہیں کی تاہم اُن کا کہنا تھا کہ ’ہم ابھی حالتِ جنگ میں ہیں اور نقصانات جنگ کا حصہ ہوتے ہیں۔ جہاں تک تفصیلات کی بات ہے تو (نقصانات کی) کیا تعداد تھی، اور ہم نے کیا کھویا ہے، اگر میں اس پر تبصرہ کرتا ہوں تو دشمن کو فائدہ ہو گا۔‘\nانھوں نے مزید کہا کہ ’آپ جاننا چاہتے ہیں کہ ہم نے اُن کے کتنے طیارے گرائے؟ ہم نے ان کے طیارے اپنی حدود میں نہیں آنے دیے اس لیے ہمارے پاس اُن کا ملبہ نہیں ہے۔ لیکن ہم نے اُن کے کچھ طیارے گرائے ہیں لیکن تعداد پر میں کچھ قیاس آرائی نہیں کروں گا۔ مجھے تعداد کا علم ہے، ہم تفصیلات لے رہے ہیں لیکن میں ابھی تعداد نہیں بتاؤں گا۔‘\nدوسری جانب پاکستانی فوج کے ترجمان نے فضائیہ اور بحریہ کے نمائندوں کے ہمراہ ایک پریس بریفنگ میں اتوار کو میڈیا سے بات کرتے ہوئے دعویٰ کیا کہ ’یہ بڑی عجیب بات ہے کہ انڈین کہہ رہے ہیں کہ ہم نے کوئی طیارہ نہیں کھویا۔ اگر ہم کہہ رہے ہیں کہ پانچ انڈین طیارے گرائے گئے ہیں تو اس کا مطلب ہے کہ پانچ طیارے مارے گئے ہیں۔‘\nاُنھوں نے دعویٰ کیا کہ ’ہم نے ثبوت دیکھے ہیں۔‘ اس کے بعد پریس بریفنگ کے دوران انڈین میڈیا کی کچھ کلپس اور کچھ تصاویر بھی دکھائی گئیں اور دعویٰ کیا گیا کہ یہ انڈین جہازوں کا ملبہ ہے۔\nاس سے قبل امریکی اخبار واشنگٹن پوسٹ اور خبر رساں ایجنسی روئٹرز اپنی خبروں میں اوپن سورس ڈیٹا اور امریکی حکام سے گفتگو کی بنیاد پر یہ دعویٰ کر چکے ہیں کہ ’بظاہر پاکستانی سٹرائیکس کے دوران دو فرانسیسی ساختہ انڈین طیارے کریش ہوئے ہیں‘۔\nمگر انڈیا اور پاکستان کے فوجی حکام اور بین الاقوامی ذرائع ابلاغ کی جانب سے کیے جانے والے یہ دعوے کتنے قابلِ اعتبار ہیں؟ پاکستان کس بنیاد پر انڈین طیاروں بشمول رفال کو گرائے جانے کا دعویٰ کر رہا ہے؟ اور کیا کوئی ایسا بین الاقوامی پروٹوکول یا معاہدہ موجود ہے جو دو ممالک کی جنگ کے دوران فائٹر طیاروں کے نقصان کا تعین کروا سکے؟\nان سوالات کے جوابات جاننے کے لیے بی بی سی نے اس شعبے کے ماہرین سے گفتگو کی ہے۔\nامریکی پبلیکیشن ’جیوپولیٹیکل فیوچرز‘ سے منسلک امریکی فوج کے سابق اہلکار اینڈریو ڈیوڈسن نے بی بی سی اُردو کو بتایا کہ اوپن سورس انٹیلیجنس کے ذریعے بھی ایسے واقعات کی تصدیق کی جا سکتی ہے۔\nاینڈریو کہتے ہیں کہ ’اوپن سورس انٹیلیجنس کے ماہرین اکثر ریڈار کے ٹریکنگ ڈیٹا، سیٹلائٹ سے لی گئی تصاویر اور حراست میں لیے گئے پائلٹس کے بیانات کا سہارا لے کر کسی لڑاکا طیارے کے ممکنہ طور پر مار گرائے جانے کا اندازہ لگا سکتے ہیں۔‘\nتاہم وہ کہتے ہیں کہ جہاز کو مار گرائے جانے کی کوئی ویڈیو یا سرکاری اعتراف کے بغیر تمام اندازے جزوی طور پر ہی درست مانے جا سکتے ہیں۔\nانھوں نے کہا کہ ’پاکستان اور انڈیا کے درمیان ہونے والی لڑائیوں میں اکثر پرانی تصاویر اور ویڈیوز گردش کرنے لگتی ہیں ایسے میں میٹا ڈیٹا اور آرٹیفشل انٹیلیجنس کے کچھ ٹولز کی مدد سے بھی نئے اور پُرانے ثبوتوں میں فرق تلاش کرنے میں مدد مل سکتی ہے۔‘\nیاد رہے کہ بی بی سی ویریفائی نے تین ایسی ویڈیوز کی تصدیق کی تھی جن کے بارے میں دعویٰ کیا تھا کہ ان میں نظر آنے والا ملبہ فرانسیسی ساختہ رفال طیارے کا ہے۔ اسی نوعیت کی ایک تصدیق تین روز قبل واشنگٹن پوسٹ بھی کر چکا ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ دنوں پریس بریفننگ کے دوران دعویٰ کیا تھا کہ انڈین جہازوں کی الیکٹرانک آئی ڈی کے ذریعے انھیں معلوم ہوا کہ پاکستانی فضائیہ نے کون سا انڈین طیارہ کسی مقام پر گرایا ہے۔\nانھوں نے دعویٰ کیا کہ مگ 29 لائن آف کنٹرول سے آٹھ ناٹیکل میل دور سرینگر میں مار گرایا گیا تھا جبکہ ایک ایس یو 30 لائن آف کنٹرول سے 25 ناٹیکل میل دور سرینگر میں مار گرایا گیا تھا۔ \nفراہم کی گئی تفصیلات میں ایک رفال طیارہ ایل او سی سے 53 ناٹیکل میل دور سرینگر میں، دوسرا رفال بین الاقوامی سرحد سے سات ناٹیکل میل دور بھٹنڈہ میں اور تیسرا رفال جموں کے قریب مار گرانے کا دعویٰ کیا گیا۔\nان کا کہنا تھا کہ ’ہمارے پاس یہ تفصیلات اس لیے ہیں کیونکہ جدید دور کی جنگ میں آپ چیزوں کو اپنی ایمیجینیشن (تخیل) سے پیدا نہیں کر سکتے۔ آپ کی ایک الیکٹرانک آئی ڈی ہوتی ہے، ڈیٹا لنک کے ذریعے طیارے ٹریک کر لیے جاتے ہیں، جیسے ہی آپ اپنا ریڈار کھولتے ہیں سب ظاہر ہو جاتا ہے، کوئی چھپ نہیں سکتا۔'\nاُن کی بریفنگ کے دوران الیکٹرانک سگنیچر کا بھی تذکرہ کیا گیا۔\nیاد رہے کہ پاکستان کے نائب وزیر اعظم اسحاق ڈار نے یہ دعویٰ کیا تھا کہ رفال گرانے کی کارروائی میں جے 10 سی استعمال کیا گیا تھا۔\n11 مئی کی پریس کانفرنس کے دوران انڈیا کے ایئر مارشل ایک اے بھارتی سے جب رفال طیارے گرانے جانے کے دعوؤں سے متعلق پوچھا گیا تو ان کا مزید کہنا تھا کہ ’نقصانات لڑائی کا حصہ ہیں۔۔۔ آپ کو ہم سے یہ سوال پوچھنا چاہیے کہ کیا ہم نے اپنے اہداف حاصل کیے ہیں؟ کیا ہم نے دہشتگردوں کے ٹھکانے تباہ کرنے کا ہدف حاصل کیا ہے؟ اس کا جواب ہاں ہے۔‘\nجبکہ انھوں نے ایک دوسرے سوال کے جواب میں دعویٰ کیا کہ انڈیا نے بھی بعض پاکستانی طیارے گرائے ہیں مگر وہ ان کی تفصیلات شیئر نہیں کرسکتے۔ ان کا کہنا تھا کہ ’ان (پاکستانی فضائیہ) کے طیاروں کو ہماری حدود میں آنے سے روکا گیا۔ ہمارے پاس ان کا ملبہ نہیں۔‘\nجبکہ 11 مئی کو انڈین فوج نے ایکس پر ایک ویڈیو پوسٹ کی جس میں پاکستانی مراج طیارے کا ملبہ دکھانے کا دعویٰ کیا گیا۔ تاہم اس ویڈیو کے بارے میں ایئر مارشل اے کے بھارتی نے اپنی پریس کانفرنسز میں کوئی تبصرہ نہیں کیا۔ پاکستان کی جانب سے اس نوعیت کے دعوؤں کی تصدیق نہیں کی گئی ہے۔\nاس پر تبصرہ کرتے ہوئے پاکستانی فضائیہ کے سابق ایئر کموڈور خالد چشتی نے بی بی سی کو بتایا کہ پاکستان کے پاس چینی ساختہ طیاروں J10 C اور جے ایف 17تھنڈر میں 'پی ایل 15' میزائل نصب ہیں جن کی رینج تقریباً 200 کلومیٹر ہے۔\nوہ کہتے ہیں کہ پی ایل 15 میزائل میں اپنا ریڈار لگا ہوتا ہے اور یہ اپنے ہدف کو لاک کرتے وقت اور نشانہ بنانے سے قبل اپنے جہاز کو الیکٹرانک سگنل (سگنیچر) دیتا ہے۔ ’(لگ بھگ) 200 کلومیٹر کافی زیادہ فاصلہ ہے جبکہ جہاز کے پائلٹ کو آسمان پر بمشکل 10 کلومیٹر تک ہی نظر آ رہا ہوتا ہے۔ ایسے میں ہدف پر نشانہ لگانے کے بعد جب پی ایل 15 فائر کیا جاتا ہے تو یہ اپنے ہدف کے قریب جاتے وقت صرف اس وقت ایکٹویشن موڈ میں آتا ہے جب اسے مکمل یقین ہو کہ یہ اپنے ہدف سے جا ٹکرائے گا۔‘\nانھوں نے اس میزائل کی خاصیت سے متعلق دعویٰ کیا کہ اگر اس میزائل کے اپنے ریڈار سسٹم کو معلوم ہو کہ وہ اپنے ہدف کو نشانہ نہیں بنا پائے گا، تو یہ فضا میں ہی خود کو تباہ کر لیتا ہے۔\nایئرکموڈور خالد چشتی کے مطابق 'یہی وجہ ہے کہ پاکستانی فضائیہ کو یقین ہے کہ انھوں نے انڈین طیاروں کو گرایا ہے۔ وہ اس الیکٹرانک سگنل کے علاوہ ہیومن انٹیلیجنس کے ذریعے بھی دوسرے ملک کا طیارہ گرانے کی تصدیق کر رہے ہیں۔'\nتاہم جب اینڈریو ڈیوڈسن سے پوچھا گیا کہ کیا الیکٹرانک سگنیچر کے ذریعے کسی جہاز کو مار گرائے جانے کی تصدیق کی جا سکتی ہے؟ تو اُن کا کہنا تھا کہ 'الیکٹرانک سگنیچر سے مراد کسی جہاز کی ریڈار فریکوئنسی، ریڈیو ٹرانسمیشن، ٹرانسپونڈر کوڈز اور دیگر الیکٹرانک آلات کے سگنلز ہوتے ہیں۔\n'اگر اچانک ہی کسی جہاز کے الیکٹرانک سگنلز غائب ہو جائیں تو اس کا مطلب لیا جاتا ہے کہ اس جہاز کو کامیابی سے انگیج کر لیا گیا ہے لیکن اس سے 100 فیصد یہ معلوم نہیں ہوتا کہ حریف جہاز تباہ ہو گیا ہے۔‘\nاینڈریو کے مطابق ’اسی لیے الیکٹرانک سگنیچر کو بطور سیکنڈری ثبوت دیکھا جاتا ہے۔‘\nسینٹر فور ایرو سپیس اینڈ سکیورٹی سٹڈیز کے صدر ایئر مارشل ریٹائرڈ جاوید احمد کہتے ہیں کہ ’پہلے جو ڈاگ فائٹس ہوتی تھیں، وہ انتہائی قریب کے فاصلے پر ہوتی تھیں مگر اب لڑاکا طیارے اکثر حد نگاہ سے بہت دور ہوتے ہیں اور ایسے میں کسی تباہ شدہ طیارے کا ملبہ اسے مار گرانے والے ملک کو ملنا مشکل ہو جاتا ہے۔‘\nانھوں نے کہا کہ ’آج کل کے دور میں تو الیکٹرانک ثبوت ہی ہوتے ہیں۔۔۔ جہاز چاہے رفال ہو، مگ 29 ہو یا ایس یو 30، ہر طیارے کا ایک الیکٹرانک سگنل ہوتا ہے جو اس کی پہچان ہوتی ہے اور اسی سے ہدف کو کامیابی سے نشانہ بنانے کی تصدیق ہوتی ہے۔‘\nسنہ 2019 میں انڈیا نے جب پاکستان کا ایف 16 طیارہ مار گرانے کا دعویٰ کیا تھا تو اُس وقت امریکی حکام نے پاکستان آ کر اس بات کی تصدیق کی تھی کہ پاکستان کے پاس موجود ایف 16 لڑاکا طیارے پورے ہیں۔\nاس وقت امریکی جریدے 'فارن پالیسی' نے بتایا تھا کہ پاکستان موجود ایف 16 طیاروں کی گنتی کے اس عمل کے بارے میں معلومات رکھنے والے سینیئر امریکی دفاعی عہدیدار کا کہنا تھا کہ غیرملکی فوجی طیاروں کی فروخت پر استعمال کے معاہدے کے مطابق پاکستان نے امریکہ کو دعوت دی تھی کہ اس کے حکام خود آ کر ایف 16 طیاروں کی گنتی کریں۔ \n’عموماً اس قسم کے معاہدوں میں امریکہ کی شرط ہوتی ہے کہ خریدنے والا ملک امریکی حکام کی جانب سے سازوسامان کا باقاعدگی سے معائنہ کروائے تاکہ سازوسامان کی گنتی اور حفاظت یقینی بنائی جا سکے۔'\nایئر کموڈور خالد چشتی کہتے ہیں کہ جب انڈیا نے پاکستانی طیارہ گرانے کا دعویٰ کیا تھا تو پاکستان نے امریکی حکام کو خود دعوت دے کر ملک بُلایا تھا تاکہ وہ خود تصدیق کر سکیں کہ پاکستان کے سب ایف 16 طیارے صحیح سلامت ہیں۔\nتاہم انھوں نے کہا کہ انڈیا کو رفال طیارے فراہم کرنے والی کمپنی نئی دہلی کو قانونی طور پر نقصان کی اطلاع دینے پر مجبور نہیں کر سکتی۔\n'انڈیا 40 برسوں سے اس کمپنی سے طیارے خرید رہا ہے اور اتنے عرصے میں خریدار اور کمپنی کے درمیان ایک انڈرسٹینڈنگ ہو جاتی ہے۔ میرا خیال ہے کہ رفال بنانے والی کمپنی اس معاملے پر خاموش ہی اختیار کیے رکھے گی۔'\nجیوپولیٹیکل فیوچرز سے منسلک اینڈریو ڈیوڈسن بھی ایئر کموڈور خالد چشتی سے اتفاق کرتے ہوئے نظر آتے ہیں۔\nوہ کہتے ہیں ایسا کوئی بین الاقوامی قانون موجود نہیں جس کے تحت انڈیا یا کوئی بھی ملک اپنے کسی طیارے کو پہنچنے والے نقصان کی اطلاع دینے کا پابند ہو۔\nوہ کہتے ہیں کہ 'ایک بار طیاروں کی ڈیلیوری ہو جانے کے بعد یہ کسی بھی ملک کی ملکیت بن جاتے ہیں۔'\nتاہم اینڈریو کہتے ہیں کہ امریکہ کے بنائے گئے طیاروں بشمول ایف 16  اکثر 'اینڈ یوزر مانیٹرنگ' کے پابند ہوتے ہیں۔\nامریکی فوج کے سابق اہلکار کے مطابق 'اینڈ یوزر مانیٹرنگ' کے معاہدے کا مطلب یہ ہوتا ہے کہ طیارے حاصل کرنے والے ملک مینوفیکچرنگ کمپنی یا ملک کو جہاز کو پیش آنے والے کسی بھی قسم کے واقعے یا نقصان کی اطلاع دینے کے پابند ہوتے ہیں۔\n'لیکن یہ بھی کسی معاہدے یا سیاسی صورتحال کو مدِ نظر رکھتے ہوئے ہی کیا جاتا ہے۔ اس متعلق کوئی بین الاقوامی قانون موجود نہیں ہے۔'\nپراوین ساہنی کا شمار انڈین کے سینیئر صحافیوں میں ہوتا ہے جو کہ عسکری امور میں مہارت رکھتے ہیں اور ان کا کہنا ہے کہ ’انفارمیشن وارفیئر کی سب اہم چیز اس کا مستند ہونا ہوتا ہے اور یہ اس وقت ہی ہو سکتا ہے جب مِس انفارمیشن اور ڈِس انفارمیشن انتہائی چالاکی سے اصل معلومات کے ساتھ ملا کر شیئر کی جائے اور ’پاکستان نے یہی کیا۔‘\nپراوین ساہنی نے اپنے یوٹیوب چینل پر تجزیہ پیش کرتے ہوئے کہا کہ پاکستانی فضائیہ کے ایئر مارشل اورنگزیب احمد نے انٹرنیشنل میڈیا کو جامع بریفنگ دی اور انھوں نے ایک نقشے کی مدد سے صحافیوں کو بتایا کہ کیسے پاکستانی فضائیہ نے انڈین ایئرفورس کے تمام طیاروں کے الیکٹرانک سگنیچر حاصل کیے۔\n’انھوں نے انتہائی تحمل سے بتایا کہ کیسے پاکستانی فضائیہ نے چھ اور سات مئی کی درمیانی شب انڈین ایئر فورس کے پانچ طیارے مار گرائے۔ جب آپ میڈیا کو یہ تمام تفصیلات دے رہے ہیں تو اس کا مطلب یہ ہے کہ آپ میڈیا کو اپنی سوچ میں ڈھال رہے ہیں۔‘\n’اور اگلے دن ہم نے تمام میڈیا پر یہی تفصیلات دیں کیونکہ انڈین ایئرفورس نے ایسے بریفنگ دی ہی نہیں۔‘\nانڈین صحافی کہتے ہیں کہ ’اورنگزیب نے انفارمیشن وارفیئر کے اپنے مشن میں کامیابی حاصل کی۔ میں یہ بالکل نہیں کہہ رہا کہ انھوں نے جو کچھ کہا وہ غلط تھا یہ صحیح۔‘\n’ایسے میں انڈین ردِعمل کی غیرموجودگی میں پاکستان کا بیانیہ مستند نظر آتا ہے۔‘",
        "published_date": "Thu, 15 May 2025 03:55:01 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c2e3xly4ejmo#0",
        "title": "لاہور میں ماں بیٹی کا گمشدگی کے بعد قتل اور ’لاشوں کے ٹکڑے نہر میں بہانے کے بعد‘ مرکزی ملزم کی ’پولیس مقابلے‘ میں ہلاکت کا معمہ",
        "link": "https://www.bbc.com/urdu/articles/c2e3xly4ejmo",
        "image_url": "https://ichef.bbci.co.uk/news/1024/branded_urdu/d54d/live/cf299150-30e4-11f0-8947-7d6241f9fce9.jpg",
        "article": "یہ گذشتہ برس جولائی کی بات ہے جب لاہور کے علاقے راجہ بولا ہیر سے نورین شہزادی نامی ایک بیوہ خاتون غائب ہو جاتی ہیں۔ \nرات کے ایک پہر اس خاتون کو اپنے موبائل فون پر ایک کال موصول ہوتی ہے۔ وہ گھر والوں کو خاندان کی باہم پہچان کے ایک شخص کا نام بتا کر نکلتی ہیں کہ اس سے مل کر وہ واپس آ جائیں گی لیکن وہ واپس نہیں آتیں۔ \nان کی والدہ 58 سالہ کوثر پروین اور بہن بھائی ان کو تلاش کرتے ہیں لیکن ان کا کوئی سراغ نہیں ملتا۔\nان کی والدہ کوثر پروین پولیس کو اطلاع کرتی ہیں، پولیس کہتی ہے کہ اپنے طور پر تلاش کریں۔ وہ اس شخص کے خلاف پولیس کو درخواست دینے کی کوشش کرتی ہیں جن سے ان کی بیٹی آخری مرتبہ ملنے کا کہہ کر گئیں تھیں لیکن پولیس عدام شواہد کی بنا پر کارروائی نہیں کرتی۔\nکوثر پروین اپنی کوشش جاری رکھتی ہیں۔ وہ پولیس کے اعلیٰ افسران کے دفتروں میں جاتی ہیں۔ لگ بھگ تین ماہ کا عرصہ گزر جاتا ہے۔ پھر ایک رات بالکل اسی طرح جیسے نورین شہزادی غائب ہوئی تھیں، کوثر پروین بھی غائب ہو جاتی ہیں۔\nان کے موبائل فون پر کال آتی ہے اور پھر رات گئے وہ گھر میں کہیں نہیں ملتیں۔ ان کی دوسری بیٹی جو ان کے پاس آ کر رہ رہی تھیں وہ انھیں تلاش کرنے کی کوشش کے بعد پولیس کو اطلاع دیتی ہیں۔\nپولیس مقدمہ درج کر کے تحقیقات کرتی ہے تاہم بیٹی نورین شہزادی کی طرح والدہ کوثر پروین کا بھی کوئی پتہ نہیں چلتا۔ وقت گزرنے کے ساتھ ان مقدمات کی فائلوں پر دھول جمنا شروع ہو جاتی ہے۔\nتاہم حال ہی میں پنجاب پولیس میں منظم اور خطرناک جرائم کی روک تھام کے لیے قائم ہونے والے ادارے کرائم کنٹرول ڈیپارٹمنٹ یعنی سی سی ڈی پنجاب کے ایک ڈپٹی سپرنٹنڈنٹ آف پولیس فاروق اصغر اعوان کو مخبر کے ذریعے ایک سراغ ملتا ہے کہ ’یہ ماں بیٹی دونوں قتل ہو چکی ہیں۔‘\nمخبر دعویٰ کرتا ہے کہ اس کا شک لاہور کے علاقے فیض آباد کے ایک رہائشی محمد یوسف پر ہے لیکن انھیں یہ نہیں معلوم کہ ماں بیٹی کی لاشیں کہاں گئیں۔ \nڈی ایس پی فاروق اصغر اعوان ہی نے اس کیس پر کام کا آغاز کیا۔\nسی سی ڈی کے سپرانٹنڈنٹ آف پولیس آفتاب احمد پھلروان نے بی بی سی سے بات کرتے ہوئے دعویٰ کیا کہ پولیس نے جب ابتدائی تحقیقات کے بعد شواہد جمع کر کے محمد یوسف سے پوچھ گچھ کی تو ’اس نے اعتراف کر لیا کہ اس نے دونوں ماں بیٹی کو قتل کیا، ٹوکے اور لکڑی کی مڈھی کی مدد سے ان کی لاشوں کے چھوٹے چھوٹے ٹکڑے کیے اور ایک ایک کر کے نہر میں بہا دیے۔‘\nپولیس کے خیال میں اتنا عرصہ گزر جانے کے بعد دونوں ماں بیٹی کی لاشوں کے باقیات ملنا لگ بھگ ناممکن ہو چکا ہے۔\nایس پی سی سی ڈی آفتاب احمد پھلروان نے بی بی سی کو بتایا کہ دوران تفتیش ملزم نے پولیس کو بتایا کہ اس نے بہانے سے نورین شہزادی کو فیض آباد میں واقع اپنے ڈیرے پر بلایا۔\n’یہاں اس نے خاتون کو کوئی نشہ آور چیز پلائی جس سے وہ بے ہوش ہو گئیں۔ اسی بے ہوشی کی حالت میں ملزم نے خاتون کے ساتھ ریپ کیا۔ اس کے بعد اس نے بے ہوشی ہی میں خاتون کی گردن کاٹ دی۔‘\nملزم نے اپنے دو ساتھیوں کی مدد سے خاتون کی لاش کو بوری میں بند کیا اور دوست ہی کی گاڑی میں ڈال کر وہ اسے پل بلوچاں ننکانہ صاحب کے قریب کالونی نہر پر لے گئے۔\nایس پی سی سی ڈی آفتاب احمد پھلروان کے مطابق ملزم نے پولیس کو بتایا کہ نہر پر پہنچ کر ملزم نے اپنے ایک ساتھی کے ساتھ مل کر ’چھری، ٹوکے اور قصائیوں والی لکڑی کی مڈھی کی مدد سے لاش کے چھوٹے چھوٹے ٹکڑے کیے۔‘\nاس کے بعد وہ ایک ایک کر کے ان ٹکڑوں کو نہر میں بہاتے رہے۔ رات ہی میں انھوں نے تمام لاش کو اسی طرح ٹھکانے لگایا اور وہاں سے چلے گئے۔\nلیکن ملزم نے خاتون کو اس قدر سفاکی سے کیوں قتل کیا؟\nپولیس نے دعویٰ کیا کہ ملزم نے اس کو ’غیرت کے نام پر قتل‘ کا رنگ دینے کی کوشش کی اور اس نے اپنے اعترافی بیان میں پولیس کو بتایا کہ نورین شہزادی کی ملزم کی دوسری بیوی کے ساتھ دوستی تھی۔ پولیس کا دعویٰ ہے کہ ملزم نے بتایا کہ ’اسے خاتون کے کردار پر شک تھا اور وہ سمجھتا تھا کہ وہ اس کی بیوی کو بھی خراب کر رہی تھیں۔‘\nاس نے پولیس کو بتایا کہ اس کے خیال میں ’نورین شہزادی ملزم کی بیوی کے کان بھرتی تھیں جس کی وجہ سے ان میاں بیوی کا جھگڑا ہوا اور بات اس قدر آگے چلی گئی کہ ان کی بیوی ان سے خلع لینے عدالت چلی گئیں۔‘\nایس پی سی سی ڈی آفتاب احمد پھلروان نے دعویٰ کیا کہ ’ملزم کا کہنا تھا کہ اسے اس بات پر نورین شہزادی پر شدید غصہ تھا۔ پھر ایک روز اس نے خاتون کو قتل کرنے کا منصوبہ بنایا۔ اس نے بہانے سے نورین کو اپنے ڈیرے پر بلایا اور انتہائی سفاکانہ طریقے سے قتل کر دیا۔‘\nلگ بھگ سات برس قبل راجہ بولا میں آ کر کرائے کے گھر میں رہنے سے پہلے کوثر پروین اور ان کا خاندان بھی فیض آباد کے علاقے میں قیام پذیر تھا۔ وہیں سے نورین شہزادی کے خاندان اور ملزم محمد یوسف کے خاندان کی جان پہچان ہوئی تھی۔\nپولیس نے دعویٰ کیا کہ تفتیش کے دوران ملزم نے بتایا کہ نورین شہزادی کی والدہ انھیں تلاش کرنے کی مسلسل کوشش کر رہی تھیں اور ’آرام سے نہیں بیٹھ رہی تھیں۔‘ خاتون کی والدہ کوثر پروین پولیس کے سامنے یوسف پر شک کا اظہار بھی کر چکی تھیں۔\nایس پی سی سی ڈی آفتاب پھلروان کے دعوے کے مطابق ملزم کو خوف محسوس ہوا کہ ان کے ہاتھوں قتل ہونے والی نورین شہزادی کی والدہ پولیس کی مدد سے قتل کا سراغ لگانے میں کامیاب نہ ہو جائیں۔\n’اس نے والدہ یعنی کوثر پروین سے فون پر بات کی اور انھیں جھانسہ دے کر اپنے ڈیرے پر بلایا کہ وہ نورین شہزادی کو تلاش کرنے میں ان کی مدد کر سکتا ہے۔‘\nانھوں نے دعویٰ کیا کہ ملزم نے انھیں بتایا کہ اس نے کوثر پروین کو بھی بے ہوش کرنے کے بعد ریپ کا نشانہ بنایا اور پھر قتل کر دیا۔ پہلے ہی کی طرح اس نے اپنے ساتھیوں کی مدد سے ان کی بھی لاش کے ٹکڑے کر کے اسے نہر میں بہا دیا۔‘\nایس پی سی سی ڈی آفتاب احمد پھلروان کے مطابق پولیس نے ملزم کی نشاندہی پر اس کے باقی دو ساتھیوں کو بھی گرفتار کر لیا ہے۔ ملزمان کے بتانے پر پولیس نے آلۂ قتل یعنی وہ چھری، ٹوکہ اور مڈھی بھی مرکزی ملزم کے ڈیرے پر ایک سٹور سے برآمد کر لیے ہیں۔\nایس پی سی سی ڈی پنجاب آفتاب احمد پھلروان نے بی بی سی سے بات کرتے ہوئے دعویٰ کیا کہ جب ملزم سے پوچھا گیا کہ اس نے اس قدر سفاکانہ طریقے سے قتل اور اس کے بعد لاشوں کی بے حرمتی کیوں کی تو اس نے پولیس کو بتایا کہ اس معلوم تھا کہ ’اگر لاش نہ ملے تو سزا نہیں ہو سکتی۔‘\nان کے خیال میں پولیس کے لیے یہ تقریباً ناممکن ہے کہ لاشوں کے کسی بھی حصے کو تلاش کیا جا سکے۔\nانھوں نے بتایا کہ پولیس نے تمام تر فرانزک شواہد اکٹھے کر لیے ہیں۔ پولیس نے جیو فینسنگ اور ڈیجیٹل ٹیکنالوجی کا استعمال کرتے ہوئے تمام تر ریکارڈ حاصل کیا۔\nاس کی مدد سے محمد یوسف کا نورین شہزادی سے آخری رابطہ اور پھر تین ماہ بعد اسی طرح ان کی والدہ سے آخری رابطے کی تصدیق ہوئی۔ \nپولیس کے مطابق گاؤں میں ایسے لوگ بھی موجود ہیں جنھوں نے خواتین کو ملزم کے ڈیرے پر جاتے دیکھا اور پھر وہاں سے وہ واپس نہیں آئیں۔\n’لیکن پولیس کی مشکل یہ ہے کہ لوگ گواہ بننے کے لیے سامنے نہیں آتے۔ انھیں خوف ہوتا ہے کہ اس طرح ان کی دشمنی پڑ جائے گی۔‘\nایس پی سی سی ڈی آفتاب پھلروان کہتے ہیں کہ بد قسمتی سے یہ بھی حقیقت ہے کہ ہمارے نظام عدل میں قتل ثابت کرنے کے لیے لاش کا ہونا ضروری ہے۔ ورنہ عدالتیں ملزم کو سزا نہیں سناتیں۔\nپولیس کا دعویٰ ہے کہ اس کیس کے مرکزی ملزم محمد یوسف پولیس کے زیر تفتیش تھا جب حال ہی میں اس نے ایک کانسٹیبل کو دھکا دے کر خود کو آزاد کروایا اور فرار ہو گیا۔\nایس پی سی سی ڈی پنجاب آفتاب احمد پھلروان نے بی بی سی کو بتایا کہ پولیس نے ملزم کی دوبارہ گرفتاری کے لیے کوششیں شروع کر دیں۔\n’تین روز بعد تھانہ صدر ننکانہ صاحب کے علاقے میں اس کا پولیس سے سامنا ہو گیا۔ اس کو پکڑنے کی کوشش پر پولیس اور مرکزی ملزم اور اس کے ایک ساتھی کے درمیان فائرنگ کا تبادلہ ہوا۔ جب فائرنگ ختم ہوئی تو ملزم محمد یوسف زخمی حالت میں پولیس کا ملا جبکہ اس کا ساتھی فرار ہو گیا۔‘\nانھوں نے دعویٰ کیا کہ زخمی محمد یوسف کو ہسپتال منتقل کیا جا رہا تھا جب اس کی موت ہو گئی جس کی تصدیق ہسپتال جا کر ہوئی۔\nایس پی سی سی ڈی آفتاب پھلروان نے بتایا کہ مرکزی ملزم کے باقی دو ساتھی جن کو اس کے ساتھ گرفتار کیا گیا تھا وہ تاحال جسمانی ریمانڈ پر پولیس کی حراست میں ہیں جن سے مزید تفتیش جاری ہے۔\nخیال رہے کہ یہ ایسا پہلا واقعہ نہیں ہے جس میں ریپ اور سنگین جرائم میں ملوث زیر حراست ملزمان ٹھوس شواہد اور اعترافِ جرم کے باوجود پراسرار حالات میں ہلاک ہوئے ہوں بلکہ اس سے پہلے بھی ایسا متعدد مرتبہ رپورٹ ہو چکا ہے۔\nفوجداری معاملات کے قانونی ماہر اور وکیل مستنصر نذر گھگھ نے بی بی سی سے بات کرتے ہوئے بتایا کہ لگ بھگ تمام ایسے مواقع ہر جہاں لاش موجود نہ ہو، عدالت سے ملزم کو سزا دلوانا بہت مشکل ہوتا ہے۔\n’اس کو عدالتیں ایک نادیدہ واقعے یعنی ایک ایسے واقعے کے طور پر دیکھتی ہیں جس میں سرکم سٹینشل ایویڈینس یا قرائنی شہادت موجود ہی نہیں۔‘\nانھوں نے بتایا کہ قانون کے مطابق عدالت کے لیے یہ ضروری ہے کہ لاش کا کوئی ایسا حصہ موجود ہو جس کے ڈی این اے معائنے سے اس شخص کی موت کی تصدیق کی جا سکے۔\n’اب تو عدالتیں زیادہ تر اقبال جرم یا کنفیشن کو بھی ثبوت کے طور پر تسلیم نہیں کرتیں چاہے وہ عدالت کے سامنے ہی کیوں نہ دیا گیا ہو۔‘\nوکیل مستنصر نذر گھگھ کے مطابق عدالتیں چاہتی ہیں کہ استغاثہ تمام تر شواہد کے ساتھ اپنا مقدمہ ثابت کرے۔ وہ کہتے ہیں کہ بہت کم لیکن ایسے واقعات موجود ہیں جہاں قاتل نے لاش کو مکمل طور پر ختم کر دیا تھا۔ اس کی ایک مثال لاہور ہی میں اپنے دوست کے ہاتھوں قتل ہونے والے وکیل شہباز تتلا کا کیس ہے۔\nاس میں قاتل نے ان کی لاش کو تیزاب میں ڈال کر پگھلا کر مکمل طور پر ختم کر کے تیزاب کو بھی ضائع کر دیا تھا تاہم اس میں فرانزک کی بنیاد پر عدالت نے قاتل کو عمر قید کی سزا سنائی۔\nوکیل مستنصر نذر گھگھ کہتے ہیں کہ ماضی میں بہت سے ایسے واقعات سامنے آئے ہیں جہاں ایسے بہت سے ملزمان جن کے بارے میں یہ امکان ہوتا تھا کہ ان کو عدالت سے سزا نہیں مل پائے گی وہ پولیس مقابلوں میں مارے جاتے ہیں۔\n’زیادہ تر ہم نے دیکھا ہے کہ بچوں کے ساتھ ریپ یا زیادتی، ڈکیتی، اغوا برائے تاوان اور قتل کی ایسی وارداتیں جہاں ملزمان کے خلاف شواہد ناکافی ہوں ان میں زیر حراست ملزمان پولیس مقابلوں میں ہلاک کر دیے جاتے ہیں۔‘\nعموماً اس طرح کے واقعات میں ایف آئی آر میں مقام، تاریخ اور ملزم کا نام بدلنے کا علاوہ باقی عبارت لگ بھگ ایک جیسی ہی ہوتی ہے۔\nفروری 2025 میں گرجرانوالہ میں پانچ سالہ ایمان کے مبینہ ریپ اور قتل کا ملزم بھی انھی حالات میں مارا گیا تھا۔\nاسی طرح رواں سال سرائے عالمگیر میں چار سالہ بچی زہرہ کے ریپ اور قتل میں ملوث ملزم 16 جنوری 2025 کی رات پراسرار حالات میں ہلاک ہو گیا تھا۔\nاس سے قبل 2023 میں اسلام آباد میں ایف نائن پارک میں خواتین کے ساتھ مبینہ ریپ کے ملزمان کے پولیس مقابلے میں ہلاکت کا دعویٰ کیا گیا تھا۔ پولیس کی جانب سے ایک بیان میں کہا گیا کہ ان ملزمان نے سیکٹر ڈی 12 میں پولیس کے ناکے پر موجود اہلکاروں پر فائرنگ کی اور جوابی فائرنگ سے دونوں ملزمان مارے گئے۔\nوکیل مستنصر نذر کے مطابق لگ بھگ ایسے تمام واقعات میں پولیس کا طریقہ کار ایک جیسا ہوتا ہے جس میں ملزمان ’اپنے ہی ساتھیوں کی فائرنگ‘ سے مارے گئے۔\nان کے خیال میں کوئی بھی چیز ’چاہے ثبوت کا ناکافی ہونا یا جرم کی نوعیت کسی بھی قسم کے  کسٹوڈیئل ٹارچر یا ماورائے عدالت قتل کا جواز نہیں بن سکتی۔‘\nوہ کہتے مقامی اور اقوام متحدہ کے قوانین پولیس کو اس بات کی اجازت نہیں دیتے تاہم وہ کہتے ہیں کہ حال ہی میں بہت سے ایسے کیسز بھی سامنے آئے ہیں جہاں حقیقی پولیس مقابلوں میں لوگ مارے گئے اور ان کو بھی ماورائے عدالت ہلاکت کا رنگ دیا گیا۔ ان کے خیال میں ایسے واقعات کی تحقیقات ہونا ضروری ہوتا ہے۔\nبی بی سی نے چند روز قبل اس حوالے سے متعدد پولیس افسران سے بات چیت کی جنھوں نے نام ظاہر نہ کرنے کی شرط پر بتایا کہ پولیس مقابلے کی منصوبہ بندی کیسے ہوتی ہے اور ٹھوس شواہد کے باوجود ملزمان کے خلاف قانونی چارہ جوئی سے گریز کیوں کیا جاتا ہے؟\nاس بارے میں بی بی سی کی تفصیلی رپورٹ پڑھنے کے لیے یہاں کلک کریں۔",
        "published_date": "Thu, 15 May 2025 06:18:03 GMT",
        "source": "BBC Urdu"
    },
    {
        "guid": "https://www.bbc.com/urdu/articles/crmkne21zjmo#0",
        "title": "’نظارے نہیں ہوں گے تو کاروبار بھی نہیں ہو گا‘: ہمالیہ کے وہ پہاڑ جو نظروں سے اوجھل ہوتے جا رہے ہیں",
        "link": "https://www.bbc.com/urdu/articles/crmkne21zjmo",
        "image_url": "https://ichef.bbci.co.uk/news/1024/branded_urdu/b4a0/live/0c0ffab0-30d0-11f0-8519-3b5a01ebe413.png",
        "article": "میں نیپال کے دارالحکومت میں ہمالیہ کے پہاڑیوں کو دیکھتے ہوئے پلا بڑھا ہوں۔ وہاں سے نکلنے کے بعد مجھے زمین کی سب سے بلند پہاڑی چوٹیوں کے دلکش نظاروں کی یاد ستاتی رہی ہے۔\nجب بھی میں کھٹمنڈو جاتا ہوں تو مجھے اس ڈرامائی پہاڑی سلسلے کی ایک جھلک دیکھنے کی خواہش رہتی ہے مگر اِن دنوں بدقسمتی سے ایسا ممکن نہیں ہو پاتا۔\nاس کا سب سے بڑی ذمہ داری فضائی آلودگی پر عائد ہوتی ہے جو خطے میں بہت زیادہ پھیل چکی ہے۔ ایسا بہار اور خزاں کے مہینوں میں بھی ہوتا ہے۔ ایک وقت تھا جب آسمان اِن دنوں صاف ہوتا تھا۔\nگذشتہ سال اپریل میں میری بین الاقوامی پرواز نے کھٹمنڈو میں لینڈنگ سے قبل آسمان میں قریب 20 چکر کاٹے کیونکہ خراب موسم سے ایئرپورٹ کی حد نگاہ بُری طرح متاثر تھی۔\nمیں نے جس ہوٹل میں چیک اِن کیا وہاں عام حالات میں پہاڑ واضح نظر آتے ہیں کیونکہ یہ اونچائی پر واقع ہے لیکن دو ہفتوں کے قیام کے دوران ایسا ایک بھی دن نہیں آیا۔\nکھٹمنڈو کے نواح میں واقع نگرکوٹ جہاں سے عام طور ہمالیہ کے پہاڑ صاف دکھائی دیتے ہیں لیکن وہاں سے بھی ہمیں صرف گردوغبار ہی دکھا جیسے کہ پہاڑ وہاں موجود ہی نہ ہوں۔\nیوگینڈرشکیا 1996 سے نگر کوٹ میں ہوٹل چلا رہے ہیں۔ ان کا کہنا ہے اب وہ لوگوں کو یہ نہیں کہتے کہ ان کا ہوٹل طلوعِ آفتاب یا غروبِ آفتاب اور ہمالیہ کے پہاڑوں کا نظارہ کرنے کے لیے بہترین جگہ ہے۔\nان کا کہنا ہے کہ اب فضا میں موجود گرد و غبار کی وجہ سے آپ بیشتر دنوں میں یہ نظارے نہیں کر سکتے ہیں۔ وہ اب اپنے ہوٹل کو ایک تاریخی اور پرسکون جگہ کے طور پر پیش کرتے ہیں۔\nپچھلے سال کے میرے دورے کے دوران مجھے امید تھی کہ اناپورنا میں ٹریکنگ کے دوران شاید ہمالیہ کی چوٹیوں کا نظارہ دیکھنے کو مل جائے لیکن میری قسمت اتنی اچھی نہ تھی۔\nسائنسدانوں کا کہنا ہے کہ وقت کے ساتھ خطے میں دھند شدید اور دیرپا ہوتی جا رہی ہے جس کی وجہ سے اب لوگوں کے لیے دور تک دیکھنا مشکل ہوتا جا رہا ہے۔\nیہ دھند فضا میں موجود آلودگی کے باعث پیدا ہوتی ہے جس کی وجہ گرد و غبار کے ذرات اور آگ سے اٹھنے والا دھواں شامل ہوتا ہے۔ اس کے نتیجے میں حدِ نگاہ پانچ ہزار میٹر (16 ہزار 400 فٹ) تک رہ گئی ہے۔\nماحولیاتی تبدیلیوں کے باعث خشک موسم اب زیادہ عرصے تک رہتا ہے اور یہ دھند آلود صورتحال اس موسم میں زیادہ پائی جاتی ہے۔\nخطے میں مون سون جون سے ستمبر تک رہتا ہے اور اس دوران بادلوں کے باعث پہاڑ نظر نہیں آتے اور حدِ نگاہ بھی کم رہتی ہے۔\nپہلے مارچ سے مئی اور اکتوبر اور نومبر کے مہینوں میں سیاح زیادہ آیا کرتے تھے کیونکہ ان مہینوں میں آسمان میں صاف رہتا تھا اور دور تک باآسانی دیکھا جا سکتا تھا۔\nلیکن بڑھتے درجہ حرارت، بارشوں میں کمی اور فضائی آلودگی میں اضافے کے باعث اب موسمِ بہار کے مہینوں میں بھی ہر طرف گہری دھند ہوتی ہے اور حدِ نگاہ میں کمی آتی جا رہی ہے۔ اب یہ صورتحال دسمبر سے ہی ہونا شروع ہو گئی ہے۔\nنیپال کی جانی مانی خواتین ٹریننگ گائیڈ لکی چھیتری کہتی ہیں کہ اس دھند آلود صورتحال کی وجہ سے کاروبار میں 40 فیصد کمی واقع ہوئی ہے۔\nلکی چھیتری بتاتی ہیں کہ گذشتہ برس انھیں ایک ٹریکر گروپ کو پیسے واپس کرنے پڑے کیونکہ گائیڈ دھند کی وجہ سے انھیں ہمالیہ کی چوٹیاں دکھا نہیں سکا تھا۔\nایک آسٹریلین سیاح جو 1986 سے لے کر اب تک تقریباً ایک درجن مرتبہ نیپال کا دورہ کر چکے ہیں کا کہنا ہے کہ پہاڑ نہ دیکھ پانا کافی مایوس کن تھا۔\nجان کیرول کہتے ہیں کہ دس سال قبل ایسا بالکل بھی نہیں تھا۔ ’اب ایسا لگتا ہے جیسے دھںد نے ہر چیز ڈھانپ لی ہے اور یہ مجھ جیسے سیاحوں کے لیے بہت زیادہ مایوس کن ہے۔‘\nنیپال کے ٹریکنگ ایجنٹس اسوسی ایشن کے عہدیدار کرشنا اچاریا لکھتے ہیں کہ ٹریکنگ انڈسٹری مشکلات کا شکار ہے۔\nانھوں نے بی بی سی کو بتایا کہ ’ہمارے ٹریکنگ آپریٹرز مایوسی کا شکار ہیں کیوں کہ نظارے نہ دکھنے کا مطلب ہے کہ کام بھی نہیں ہو گا۔ ان میں بہت سے افراد کوئی دوسرا پیشہ اپنانے کے بارے میں سوچ رہے ہیں۔‘\nسرحد کی دوسری جانب انڈین ہوٹل مالکان اور ٹوئر پریٹرز کا کہنا ہے کہ دھند پہلے سے کہیں زیادہ گہری اور پہلے سے کہیں زیادہ جلدی واپس آ رہی ہے۔\nمالیکہ ورڈی اتراکھںڈ میں کمیونٹی کے تحت چلائے جانے والا ایک کاروبار چلاتی ہیں۔ ان کا کہنا ہے کہ ماضی کے برعکس خشک سپیلز کا دورانیہ طویل ہوتا اور اس کے بعد تیز بارش ہوتی ہے۔ تاہم سیاح اب بھی آ رہے ہیں۔ وہ بتاتی ہیں کہ جو سیاح دھند کے باعث نظارے نہیں کر پاتے وہ دوبارہ لوٹ کر آتے ہیں۔\nپاکستان میں مغربی ہمالیہ کا علاقہ فضائی آلودگی کے باعث پیدا ہونے والی اس دھند سے نسبتاً کم متاثر دکھائی دیتا ہے۔ اس کی ایک وجہ یہ ہے کہ یہاں شہر پہاڑوں سے نسبتاً زیادہ دوری پر واقع ہیں۔\nتاہم مقامی افراد کا کہنا ہے کہ وہ پہاڑی سلسلے جو پہلے پشاور یا گلگت سے باآسانی دکھائی دیتے تھے اب نظر نہیں آتے۔\nپاکستان کی ماحولیاتی ایجنسی کے سابق سربراہ آصف شجاع کہتے ہیں کہ دھند کی چادر اب زیادہ عرصے تک رہتی ہے اور ہمیں وہ پہاڑ نظر نہیں آتے جو ہم ماضی میں دیکھ سکتے تھے۔\nدنیا کے سب سے زیادہ فضائی آلودگی والے شہروں کی فہرست میں جنوبی ایشیا کے شہر باقاعدگی سے سرفہرست آتے ہیں۔\nخطے بھر میں زہریلی ہوا نے عوامی صحت کو شدید متاثر کیا ہے، جس کے باعث اکثر سفر میں رکاوٹ اور تعلیمی اداروں کی بندش دیکھنے میں آتی ہے۔\nگاڑیوں اور صنعتوں سے نکلنے والا دھواں، تعمیراتی منصوبوں سے اٹھنے والی گرد، کچی سڑکوں سے اُڑتی دھول اور کوڑا کرکٹ جلانے جیسے عوامل پورے سال فضائی آلودگی کا سبب بنتے ہیں۔\nاس کے علاوہ لمبے خشک موسم کے باعث بڑھتی ہوئی جنگلاتی آگ اور انڈیا، پاکستان اور نیپال میں فصلوں کی کٹائی کے بعد باقیات جلانے کا عمل بھی آلودگی میں نمایاں اضافہ کرتا ہے۔\nموسمی حالات، جن میں گرم ہوا نیچے کی ٹھنڈی ہوا پر موجود ہوتی ہے، ان آلودہ ذرات کو نیچے کی طرف پھنسائے رکھتے ہیں، جس کی وجہ سے یہ فضا میں تحلیل نہیں ہو پاتے۔\nجنوبی ایشیائی ماہرِ موسمیات ڈاکٹر سومیشر داس نے بی بی سی کو بتایا: ’جنوبی ایشیا میں دھند اور گرد آلود طوفانوں میں اضافہ ہو رہا ہے اور ماحولیاتی تبدیلیوں سمیت دیگر عوامل کی وجہ سے یہ رجحان مستقبل میں بھی جاری رہنے کا امکان ہے۔‘\nنیپال کے محکمہ موسمیات کے مطابق، سیاحتی مقام پوکھرا کے ہوائی اڈے پر 2024 میں 168 دن ایسے ریکارڈ کیے گئے جب فضا دھند آلود تھی جبکہ 2020 میں یہ تعداد صرف 23 اور 2021 میں 84 تھی۔\nماہرین کا کہنا ہے کہ ہمالیہ شاید دنیا کا سب سے زیادہ متاثر ہونے والا پہاڑی سلسلہ ہے، کیونکہ یہ ایک گنجان آباد اور آلودہ خطے میں واقع ہے۔\nاس کا مطلب یہ ہو سکتا ہے کہ شاید ہمالیہ کے دلکش نظارے صرف تصاویر، مصوری یا پوسٹ کارڈز تک محدود ہو جائیں۔\nکوہ پیمائی کی ایک کمپنی سے وابستہ چھیتری کہتی ہیں: ’جب ہم سیاحوں کو وہ پہاڑ نہ دکھا پائیں جس کے انھوں نے پیسے دیے ہوتے ہیں، تو ہمیں شرمندگی ہوتی ہے لیکن ہم دھند کا کچھ نہیں کر سکتے۔‘",
        "published_date": "Thu, 15 May 2025 07:50:05 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c7v7epz76q7o#1",
        "title": "’باتوں کے بغیر شفا کا عمل‘: گلے لگانے کا منفرد طریقہ جو ذہنی و جسمانی صحت میں بہتری لا سکتا ہے",
        "link": "https://www.bbc.com/urdu/articles/c7v7epz76q7o",
        "image_url": "https://ichef.bbci.co.uk/news/1024/branded_urdu/ada9/live/eb0267f0-3155-11f0-8947-7d6241f9fce9.jpg",
        "article": "سمی وُڈ ہر دو ہفتے بعد کچھ اجنبی لوگوں کے ساتھ ایک خاص ملاقات کرتی ہیں جسے وہ ’کڈل پڈل‘ کا نام دیتی ہیں۔\nاس میں شامل سب لوگ نرم گدوں اور کمبلوں کے درمیان آرام سے لیٹ کر ایک دوسرے کو دوستانہ انداز میں گلے لگاتے ہیں تاکہ سکون اور محبت کا احساس مل سکے۔\n41 سالہ سمی بیڈفورڈ میں رہتی ہیں اور ایک پیشہ ور ’کڈل تھراپسٹ‘ ہیں۔ وہ نہ صرف گروپ میں بلکہ اکیلے افراد کو بھی گلے لگانے کی تھیراپی دیتی ہیں۔\nسمی کا ماننا ہے کہ کسی کو گلے لگا کر آپ کو صرف اچھا ہی محسوس نہیں ہوتا بلکہ یہ صحت کے لیے بھی فائدہ مند ہے۔ \nوہ کہتی ہیں کہ جب آپ کسی کو گلے لگاتے ہیں تو آپ کے جسم میں سیروٹونن، یعنی خوشی کا ہارمون بڑھتا ہے۔ اسی طرح آکسیٹوسن بھی بڑھتا ہے جو محبت اور تعلق بنانے والا ہارمون ہوتا ہے۔\nسمی کہتی ہیں کہ چھونے سے نہ صرف تناؤ پیدا کرنے والے ہارمون کورٹیسول کی سطح کم ہوتی ہے بلکہ یہ ہمارے اعصابی نظام کو بھی متوازن کر سکتا ہے۔\nسمی کے پاس آنے والے افراد اعصابی مسائل، پی ٹی ایس ڈی یا تنہائی کا شکار ہوتے ہیں۔\nوہ کہتی ہیں کہ ’اکثر لوگ سمجھتے ہیں کہ میری یہ سروس صرف عجیب و غریب مردوں کے لیے ہو گی، لیکن ایسا بالکل نہیں ہے۔ میرے پاس مختلف عمر کے مرد اور خواتین آتی ہیں۔‘\nبیڈفورڈ کے 36 سالہ پیپ ویلیریو پچھلے چند ماہ سے سمی کی ’کڈل پڈل‘ میں شریک ہو رہے ہیں۔ \nوہ کہتے ہیں: ’یہ باتوں کے بغیر شفا دینے والا عمل ہے۔ آپ کو یہ جاننے کی ضرورت نہیں کہ دوسرا شخص کس تکلیف سے گزر رہا ہے، آپ صرف اتنا جانتے ہیں کہ آپ کا لمس (ٹچ) اسے سکون دے رہا ہے۔‘\nسمی بتاتی ہیں کہ گروپ سیشنز میں شریک افراد کو کچھ خاص جذباتی منظرنامے تصور کرنے کو کہا جاتا ہے تاکہ وہ احساسات کی گہرائی کو محسوس کر سکیں۔\nوہ کہتی ہیں کہ میں کبھی کبھار یہ کہتی ہوں ’ذرا سوچیں کہ جس شخص کو آپ گلے لگا رہے ہیں، یہ وہ وہی شخص ہو جسے آپ زندگی میں ایک بار اور گلے لگانا چاہتے ہوں۔‘\nوہ بتاتی ہیں کہ یہ بات خود سمی کو بھی جذباتی کر دیتی ہے اور ’ہم نے کئی بار مردوں اور عورتوں کو ایک دوسرے کے کندھے پر پھوٹ پھوٹ کر روتے دیکھا ہے۔‘\nون آن ون سیشنز میں تھراپی ہر فرد کی ضرورت کے مطابق ہوتی ہے۔\nکبھی صرف ساتھ بیٹھ کر بات چیت ہوتی ہے اور بازو کندھے پر رکھا جاتا ہے، تو کبھی لیٹ کر آرام دہ انداز میں ایک دوسرے کو تھامنا شامل ہوتا ہے۔\nاس میں نرمی سے پیٹھ سہلانا یا کسی کو بانہوں میں لے کر سنبھالنے جیسے پر سکون لمحات بھی شامل ہوتے ہیں جن کا مقصد جذباتی سہارا دینا ہوتا ہے۔\nکچھ لوگوں کو یہ جان کر حیرت ہو سکتی ہے کہ لوگ اس قسم کی تھیراپی کے لیے پیسے بھی دیتے ہیں، لیکن سمی واضح کرتی ہیں کہ یہ ’مکمل طور پر کپڑوں میں ملبوس ہو کر، دوستانہ اور محبت بھرا سہارا دینے والا سیشن‘ ہوتا ہے۔\nمحفوظ ماحول قائم رکھنے کے لیے سمی ہر نئے کلائنٹ کو سیشن سے پہلے اچھی طرح جانچتی ہیں اور ایک رضامندی کے فارم پر دستخط کرواتی ہیں جس میں باؤنڈریز یا حدود واضح طور پر درج ہوتی ہیں۔\nسمی کہتی ہیں ’یہ سارا عمل کلائنٹ کی مرضی سے ہوتا ہے۔ وہ خود بتاتے ہیں کہ وہ کیا چاہتے ہیں اور کس چیز میں آرام محسوس کرتے ہیں۔ ہم مسلسل بات چیت کر رہے ہوتے ہیں۔‘\nوہ یہ بھی تسلیم کرتی ہیں کہ بعض اوقات جسمانی لمس سے کسی میں جنسی جذبات بھی پیدا ہو سکتے ہیں، لیکن ایسی صورت میں وہ  فوراً سیشن روک دیتی ہیں یا پوزیشن تبدیل کر دیتی ہیں تاکہ کلائنٹ کی توجہ دوبارہ سیشن کے اصل مقصد یعنی سکون اور جذباتی سہارا دینے کی طرف واپس لائی جا سکے۔\nبرطانیہ میں اس قسم کی تھیراپی کے لیے کوئی سرکاری ادارہ موجود نہیں ہے لیکن سمی جیسے پیشہ ور افراد ’کڈل پروفیشنلز انٹرنیشنل‘ (سی پی آئی) نامی تنظیم سے سند حاصل کر سکتے ہیں۔\nیہ ادارہ اس بات پر زور دیتا ہے کہ اس کے ارکان ’اخلاقی لمس‘ کے اصول سیکھیں اور ہر سیشن میں باقاعدہ رضامندی کو یقینی بنائیں۔\nاگرچہ بہت سے لوگ اس پیشے میں پیشہ ورانہ معیار برقرار رکھتے ہیں لیکن پھر بھی یہ ایک ایسا شعبہ ہے جہاں بدسلوکی یا غلط فائدہ اٹھانے کے امکانات ہو سکتے ہیں۔\nسمی کہتی ہیں ک اگر کسی کو لگے کہ سیشن کے دوران کچھ غلط ہوا ہے تو وہ پولیس، مقامی انتظامیہ یا سی پی آئی کو رپورٹ کر سکتے ہیں۔\nسی پی آئی کی بنیاد ویلنیس ایکسپرٹ کلیئر مینڈلسن نے رکھی جن کے مطابق اس پیشے میں نظم و ضبط اور رہنمائی کی سخت ضرورت تھی۔\nآج سی پی آئی ایک رجسٹرڈ ادارہ ہے جو ’کمپلیمنٹری میڈیکل اسوسی ایشن‘ سے تسلیم شدہ ہے اور ’انٹرنیشنل انسٹیٹیوٹ فار کمپلیمنٹری تھراپسٹس‘ کی منظوری سے تربیت بھی فراہم کرتا ہے۔\nسمی نے کڈل تھیراپی کے بارے میں ایک ڈاکیومنٹری میں دیکھا کہ دوسرے ملکوں میں لوگ اسے بہت پسند کرتے ہیں۔\nلیکن وہ کہتی ہیں کہ برطانیہ میں لوگ ایک دوسرے کو گلے لگانے یا چھونے سے کتراتے ہیں۔\nان کے خیال میں اس کی وجہ کورونا اور لاک ڈاؤنز ہیں جن کی وجہ سے لوگ ایک طرف تو جسمانی لمس کو ترس گئے اور دوسری طرف اس سے گھبرا بھی گئے۔\nوہ کہتی ہیں کہ ’امریکہ اور یورپ میں یہ تھیراپی عام ہے، لیکن یہاں نہیں۔ حالانکہ یہاں بھی لوگوں کو اس کی ضرورت ہے۔ اگر نہ ہوتی تو لوگ میرے پاس کیوں آتے؟‘\nوہ مزید کہتی ہیں کہ ’ہمیں لگتا ہے کہ ہم آن لائن ہیں تو ایک دوسرے سے جڑے ہوئے ہیں لیکن اصل میں ہم ایک دوسرے سے دور ہو چکے ہیں۔‘’\n’ہم سب کسی نہ کسی تعلق، کسی احساس کی تلاش میں ہیں اور اگر کوئی ایسا کہے کہ ’مجھے بس کسی کا سہارا چاہیے، کوئی مجھے گلے لگائے، مجھے محسوس کرے اور میں اپنے جذبات کے خول سے باہر آ سکوں‘ تو اس میں شرمانے کی کوئی بات نہیں ہے۔‘\nچھونے یعنی لمس کا ہماری جسمانی اور ذہنی صحت پر مثبت اثر ہوتا ہے۔ یہ بات ڈنمارک کے ایک نیورو سائنسدان ڈاکٹر جولیان پیک ہائزر اور ان کے ساتھیوں کی تحقیق میں سامنے آئی ہے۔ ان کا کہنا ہے کہ چاہے ہمیں کوئی اپنا قریبی شخص چھوئے یا کوئی ڈاکٹر، دونوں سے صحت کو برابر فائدہ ہو سکتا ہے۔\nلیکن لندن کی یونیورسٹی کالج کی پروفیسر صوفی سکاٹ کا کہنا ہے کہ چھونے کے فائدے ضرور ہیں، مگر یہ بھی بہت اہم ہے کہ چھونے والا شخص کون ہے۔\nوہ ایک اور تحقیق کا حوالہ دیتے ہوئے کہتی ہیں: ’اس تحقیق میں لوگوں کو سکینر میں رکھا گیا اور جسمانی تکلیف دی گئی۔ دماغ نے اس درد کا ردعمل دکھایا۔ لیکن جب ان کا قریبی ساتھی ان کا ہاتھ پکڑتا تھا، تو انھیں درد کم محسوس ہوتا تھا۔‘\n’جسم میں کیمیائی تبدیلیاں ہو رہی ہوتی ہیں یعنی جب کوئی اپنا ہوتا ہے تو جسم میں ایسے کیمیکل بنتے ہیں جو سکون دیتے ہیں۔‘\nصوفی سکاٹ کہتی ہیں کہ کسی پیشہ ور شخص سے ایسا تعلق بنانا آسان نہیں ہوتا۔ ہم سب ہر کسی کو گلے نہیں لگا سکتے یا ہاتھ نہیں پکڑا سکتے۔\nمثال کے طور پر بال کٹوانا یا نیل پالش لگوانا آرام دہ ہوتا ہے کیونکہ وہ جسم کے ایسے حصے ہیں جو حساس نہیں ہوتے۔\nلیکن گلے لگانا یا کسی کے بہت قریب آنا کچھ لوگوں کو عجیب یا غیرمحفوظ محسوس کروا سکتا ہے۔\nان کا کہنا ہے کہ اگر انسان کو تحفظ کا احساس نہ ہو تو ایسا لمس فائدہ دینے کے بجائے نقصان بھی دے سکتا ہے۔\nالبتہ دنیا بھر میں کئی تحقیقات یہ بتاتی ہیں کہ پیار بھرے، محفوظ لمس سے جسمانی اور ذہنی صحت کو واضح فائدے پہنچتے ہیں۔\nویلیریو مختلف طریقوں سے ذہنی سکون حاصل کرنے کی کوشش کر رہے تھے، جیسے ’تائی چی‘ اور ’ٹیپنگ‘ وغیرہ، تب انھیں ’کڈل تھراپی‘ کے بارے میں پتا چلا۔\nوہ کہتے ہیں: ’یہ تھراپی ذہنی دباؤ کم کرتی ہے، سکون دیتی ہے اور انسان کو دوسروں سے جُڑے ہونے کا احساس دلاتی ہے۔‘\nسمی نے ایسا ماحول بنایا ہے جہاں نرم موسیقی چلتی ہے اور شروع میں گلے ملنے کی آسان مشقیں کروائی جاتی ہیں تاکہ لوگ شرم محسوس نہ کریں۔\nویلیریو کہتے ہیں: یہ مشقیں کرنے کے بعد زمین پر لیٹ کر اجنبی لوگوں سے گلے ملنا بالکل عام سی بات لگتی ہے۔‘\nکئی بار لوگ صرف ان مشقوں کے دوران ہی جذباتی ہو کر رونے لگتے ہیں۔\nویلیریو نے سمی کے ساتھ اکیلے سیشنز بھی کیے ہیں جو ان کے مطابق زیادہ گہرا تعلق بناتے ہیں۔\nوہ کہتے ہیں: ’جب میں سمی کے ساتھ لیٹتا ہوں اور وہ مجھے گلے لگاتی ہیں تو ایسا لگتا ہے جیسے کوئی مجھے سنبھال رہا ہو۔‘\nآخر میں وہ کہتے ہیں ’مجھے سکون ملتا ہے، ایسا لگتا ہے جیسے میرا بوجھ ہلکا ہو گیا ہو اور میں زیادہ محفوظ محسوس کرتا ہوں۔‘",
        "published_date": "Thu, 15 May 2025 02:35:27 GMT",
        "source": "BBC Urdu"
    },
    {
        "guid": "https://www.bbc.com/urdu/articles/crr7w4x4rkgo#1",
        "title": "روس نے پاکستان کے ساتھ تنازع میں انڈیا کی کھل کر حمایت کیوں نہیں کی؟",
        "link": "https://www.bbc.com/urdu/articles/crr7w4x4rkgo",
        "image_url": "https://ichef.bbci.co.uk/news/1024/branded_urdu/0198/live/be6429c0-3152-11f0-8d6b-638883b5cdc1.jpg",
        "article": "جب بھی روس اور انڈیا کے تعلقات کی بات ہوتی ہے تو لوگوں کو سوویت یونین کی گرمجوشی یاد آ جاتی ہے۔\n1955 میں سوویت یونین کے رہنما نکیتا خروشیف نے انڈیا کا دورہ کیا۔ اس دورے کے دوران انھوں نے کہا کہ ہم آپ کے بہت قریب ہیں، اگر آپ ہمیں پہاڑ کی چوٹی سے بھی پکاریں تو ہم آپ کے شانہ بشانہ ہوں گے۔\nیہاں تک کہ جب 1991 میں سوویت یونین ٹوٹ گیا اور صرف روس ہی بچا، تب بھی انڈیا کے ساتھ تعلقات میں اعتماد برقرار رہا۔ جب مغربی ممالک کشمیر کے حوالے سے مخمصے کا شکار تھے تو سوویت یونین نے کہا تھا کہ کشمیر انڈیا کا اٹوٹ انگ ہے۔\nسرد جنگ کے دوران سوویت یونین نے کئی بار اقوام متحدہ کی سلامتی کونسل میں مسئلہ کشمیر کو بین الاقوامی بنانے کی قراردادوں کو ویٹو کیا۔ انڈیا نے ہمیشہ کہا ہے کہ کشمیر انڈیا اور پاکستان کے درمیان دو طرفہ مسئلہ ہے اور روس شروع سے ہی اس کی حمایت کرتا رہا ہے۔\nاقوام متحدہ کی سلامتی کونسل کے مستقل ارکان میں سوویت یونین واحد ملک تھا جس نے 1957، 1962 اور 1971 میں کشمیر میں مداخلت کے لیے اقوام متحدہ کی قراردادوں کو بلاک کیا تھا۔ روس اب تک چھ بار اقوام متحدہ کی سلامتی کونسل میں انڈیا کے خلاف قراردادوں کو ویٹو کر چکا ہے۔ ان میں سے زیادہ تر ویٹو کشمیر کے لیے تھے۔\nسوویت یونین نے گوا میں پرتگالی راج کے خاتمے کے لیے اقوام متحدہ کی سلامتی کونسل میں انڈیا کی فوجی مداخلت کو بھی ویٹو کر دیا تھا۔\nاگست 2019 میں جب اس نے کشمیر کی خصوصی حیثیت ختم کی تو روس نے تب بھی انڈیا کی حمایت کی تھی۔ لیکن پہلگام حملے کے بعد پاکستان میں انڈیا کی فوجی کارروائی پر روس کا ردِ عمل انڈیا کے تئیں اتنا حوصلہ افزا نہیں دیکھا جا رہا ہے۔ \nروس کا ردعمل بہت متوازن اور غیر جانبدار تھا۔\nروس نے انڈیا اور پاکستان سے کشیدگی کم کرنے کی اپیل کی تھی اور ثالثی کی پیشکش بھی کی تھی۔ روسی صدر کے ترجمان دمتری پیسکوف نے کہا تھا کہ ’انڈیا ہمارا سٹریٹجک پارٹنر ہے، پاکستان بھی ہمارا پارٹنر ہے، ہم دہلی اور اسلام آباد دونوں کے ساتھ تعلقات کو اہمیت دیتے ہیں۔‘\n3 مئی کو انڈیا کے وزیر خارجہ ایس جے شنکر اور روسی وزیر خارجہ سرگئی لاوروف کے درمیان بات چیت ہوئی۔ اس بات چیت کے بارے میں معلومات دیتے ہوئے روسی وزارت خارجہ نے کہا تھا، ’روسی وزیر خارجہ نے دہلی اور اسلام آباد سے دو طرفہ بات چیت کے ذریعے تنازعہ ختم کرنے کی اپیل کی ہے۔‘\nروسی وزارت خارجہ کے اس تبصرے کو دوبارہ پوسٹ کرتے ہوئے تھنک ٹینک بروکنگز انسٹی ٹیوشن کی ایک سینئر فیلو تنوی مدن نے لکھا ’12 سال سے بھی کم عرصے میں روس نے یوکرین پر دو بار حملہ کیا اور انڈیا سے کہہ رہا ہے کہ پاکستان کے ساتھ تنازعہ کو بات چیت کے ذریعے حل کیا جائے۔‘\nتنوی مدن کی اس پوسٹ پر ایک ایکس صارف نے لکھا کہ ’روس کو کیا ہو گیا ہے؟ ہمارے وزیر اعظم یوکرین گئے اور کہا کہ روس اور یوکرین کو بات چیت کے ذریعے تنازعہ حل کرنا چاہیے جب کہ انڈیا کو روس جیسے آزمائے ہوئے دوست کے ساتھ کھڑا ہونا چاہیے تھا، اسے نیوٹن کا تیسرا قانون کہتے ہیں، یعنی ہر عمل کا ردعمل ہوتا ہے۔‘\nاس کے جواب میں تنوی مدن نے لکھا کہ ’یہ کہنا درست نہیں کہ 2022 میں یوکرین کے ساتھ جنگ ​​میں انڈیا نے روس کا ساتھ نہیں دیا تھا، اس لیے روس نے بھی اس کا ساتھ نہیں دیا۔ 2019 میں بھی پلوامہ کے بعد روس نے انڈیا سے امن کی اپیل کی تھی اور ثالثی کی پیشکش کی تھی۔‘\nتنوی مدن کے تبصرے کا جواب دیتے ہوئے تھنک ٹینک او آر ایف میں انڈیا روس تعلقات کے ماہر الیکسی زاخروف نے لکھا ’روس اور انڈیا کے تعلقات میں90 کی دہائی سے اتار چڑھاؤ اتے رہے ہیں۔ 2002 میں بھی پوتن نے انڈیا اور پاکستان کے درمیان ثالثی کی کوشش کی تھی لیکن انڈیا نے اسے مسترد کر دیا تھا۔ بدلتی ہوئی جغرافیائی سیاست کے علاوہ، اقوام متحدہ کی سلامتی کونسل کے پانچ مستقل رکن ممالک کے درمیان اس بات پر اتفاق رائے پایا جاتا ہے کہ انھیں کشیدگی کم کرنے میں اپنا کردار ادا کرنا چاہیے۔‘\nماسکو میں قائم ایچ ایس ای یونیورسٹی کی اسسٹنٹ پروفیسر نویدیتا کپور نے الیکسی سے اتفاق کرتے ہوئے لکھا ’میں بھی نیوکلیئر پوائنٹ پر الیکسی سے متفق ہوں۔ ایک جوہری طاقت کے طور پر روس کی ذمہ داری ہے کہ وہ دیگر طاقتور ممالک کے ساتھ مل کر کشیدگی کو کم کرے۔ جب دو ایٹمی طاقتیں جنگ کی طرف بڑھ رہی ہیں، امن کی اپیل فطری ہے۔‘\nنویدیتا کپور نے لکھا ہے ’جب چین کھلے عام کسی تنازعے میں پاکستان کی حمایت کرتا ہے تو انڈیا کی جانب سے یہ توقع فطری طور پر بڑھ جاتی ہے کہ روس بھی اسی طرح انڈیا کی حمایت کرے۔ مگر روس اس کشمکش سے بچنا چاہتا ہے کہ وہ ایک بار پھر انڈیا اور چین کے درمیان توازن قائم رکھنے کی کوشش کرے اور دونوں کو اپنی شراکت داری کی یقین دہانی کراتا پھرے۔ یہی وجہ ہے کہ جب اس کے دو بڑے اتحادی ایک دوسرے کے مخالف کھڑے ہوں، تو روس عموماً کسی ایک جانب کھل کر پوزیشن لینے سے گریز کرتا ہے۔‘\nہم نے جواہر لعل نہرو یونیورسٹی نئی دہلی کے سینٹر فار رشین اینڈ سینٹرل ایشین سٹڈیز کے ایسوسی ایٹ پروفیسر ڈاکٹر راجن کمار سے پوچھا کہ وہ پاکستان انڈیا کے تنازع میں روس کے موقف کو کیسے دیکھتے ہیں۔\nڈاکٹر راجن کمار کا کہنا ہے کہ ’اب تک روس پاکستان اور کشمیر کے معاملے پر انڈیا کو یکطرفہ حمایت کرنے کی بات کرتا تھا لیکن اس بار روس نے پورے معاملے پر دو طرفہ مذاکرات کی بات کی، ثالثی کی بات کی لیکن انڈیا کے حق میں یک طرفہ موقف نظر نہیں آیا۔‘\nڈاکٹر راجن کمار کہتے ہیں ’یہ درست ہے کہ اس بار بھی روس کا جھکاؤ انڈیا کی طرف نظر آیا لیکن اس کا بیان بہت متوازن تھا۔ یہ پوری طرح سے انڈیا کے حق میں نہیں تھا۔ لاوروف کا بیان بہت متوازن تھا۔‘\nڈاکٹر راجن کمار کا خیال ہے کہ اس کی تین وجوہات ہیں۔ ان کا کہنا ہے کہ ’روس یوکرین جنگ میں انڈیا کا جھکاؤ روس کی طرف تھا لیکن انڈیا نے روس کا مکمل ساتھ نہیں دیا جیسا کہ وہ چاہتا تھا۔ وزیر اعظم نے یوکرین کا دورہ کیا تھا اور یوکرین کی جنگ کو سفارت کاری کے ذریعے حل کرنے پر زور دیا تھا۔ وزیر اعظم نے یہ بھی کہا تھا کہ کسی بھی ملک کی خودمختاری کی خلاف ورزی نہیں ہونی چاہیے۔‘\nدوسری وجہ یہ ہے کہ انڈیا امریکہ کے بہت قریب آچکا ہے اور دفاعی تعاون میں نمایاں اضافہ ہوا ہے۔ روس کے ساتھ انڈیا کی دفاعی شراکت میں کمی آئی ہے اور یہ مغرب کے ساتھ بڑھ گئی ہے۔ \nتیسری وجہ روس کی اپنی مجبوری ہے۔ \nروس نے طالبان پر سے پابندی اٹھا لی ہے۔ روس پاکستان کے ذریعے افغانستان میں قدم جمانا چاہتا ہے۔ ایسی صورتحال میں پوتن پاکستان کو مکمل طور پر سائیڈ لائن نہیں کرنا چاہتے۔\nصدر ولادیمیر پوتن کا آخری دورہ انڈیا دسمبر 2021 میں ہوا تھا، یعنی فروری 2022 میں یوکرین کے ساتھ جنگ ​​شروع ہونے کے بعد سے پوتن انڈیا نہیں آئے۔ دوسری جانب وہ دو بار چین کا دورہ کر چکے ہیں۔ اس عرصے کے دوران وہ دوسرے ممالک کے دورے بھی کرتے رہے ہیں۔ یہاں تک کہ پوتن نے ستمبر 2023 میں نئی ​​دہلی میں منعقد ہونے والے جی  20 سربراہی اجلاس میں بھی شرکت نہیں کی۔\nحالیہ برسوں میں ایسی تنظیموں میں جہاں روس کا نمایاں کردار ہے (جیسے شنگھائی تعاون تنظیم ایس سی او) ان میں انڈیا کی تنہائی میں اضافہ ہوا ہے۔\nنریندر مودی نے جولائی 2024 میں ایس سی او سربراہی اجلاس میں شرکت نہیں کی تھی۔ 2023 میں ایس سی او کی سربراہی انڈیا کے پاس ہے اور اسے کم پروفائل چیئرمین شپ کے طور پر دیکھا جاتا ہے۔\nاس سمٹ کا اہتمام عملی طور پر انڈیا نے کیا تھا۔ دوسری طرف، اس سال انڈیا نے اپنی صدارت میں ہائی پروفائل جی 20 سمٹ کا انعقاد کیا۔ \nدونوں ممالک کے درمیان گذشتہ سال 68 ارب ڈالر کی تجارت ہوئی تھی لیکن اس میں سے انڈیا نے 60 ارب ڈالر کا تیل روس سے خریدا۔\n2009 اور 2013 کے درمیان انڈیا کی اسلحے کی درآمدات کا 76 فیصد روس سے تھا لیکن 2019 اور 2020 کے درمیان اس میں 36 فیصد کمی واقع ہوئی ۔\nجواہر لعل نہرو یونیورسٹی کے سینٹر فار رشین اینڈ سینٹرل ایشین سٹڈیز کے پروفیسر سنجے کمار پانڈے کہتے ہیں کہ یوکرین اور روس کی جنگ میں بھی انڈیا روس کے خلاف نہیں تھا لیکن حمایت یک طرفہ نہیں تھی۔\nپروفیسر پانڈے کہتے ہیں کہ ’ہمیں یہ نہیں بھولنا چاہیے کہ پاکستان روس کے لیے کبھی ناقابلِ رسائی ملک نہیں رہا۔ 1965 کی جنگ میں جب پاکستان اور انڈیا آمنے سامنے تھے، روس نے غیر جانبدار رہتے ہوئے ثالثی کا کردار ادا کیا۔ تاشقند معاہدہ سوویت یونین کی ثالثی میں ہوا تھا اور یہ انڈیا کے حق میں نہیں تھا۔ اس معاہدے کے بعد انڈیا کی فوج کو پیچھے ہٹنا پڑا۔‘\n’البتہ 1971 کی جنگ میں روس یقیناً انڈیا کے ساتھ تھا، مگر اب دنیا بہت بدل چکی ہے۔ اس کے باوجود میرا ماننا ہے کہ روس اب بھی ہمارے ساتھ ہے۔ انڈیا نے امریکہ کی مخالفت کے باوجود روس سے ایس-400 میزائل سسٹم خریدا اور اس بار بھی روس نے پاکستانی حملہ روکنے میں اہم کردار ادا کیا ہے۔‘\nجب سے پاکستان کے مغربی ممالک کے ساتھ تعلقات کمزور ہوئے ہیں، روس کے ساتھ قربتیں بڑھانے کی باتیں ہو رہی ہیں۔ 2023 میں روس اور پاکستان کے درمیان دو طرفہ تجارت ایک ارب ڈالر تک پہنچ گئی، جو اب تک کی سب سے زیادہ تھی۔ گذشتہ سال روسی نائب وزیرِ اعظم الیگزی اوورچک نے پاکستان کی برکس میں شمولیت کی حمایت بھی کی تھی۔",
        "published_date": "Thu, 15 May 2025 00:31:40 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c753wxx72n9o#1",
        "title": "نڈھال بدن، ہاتھوں پر چھالے اور خوراک کی قلت: غزہ کے ہسپتال میں لاغر اور خوفزدہ بچوں کی کہانی",
        "link": "https://www.bbc.com/urdu/articles/c753wxx72n9o",
        "image_url": "https://ichef.bbci.co.uk/news/1024/branded_urdu/c64d/live/0581be00-3093-11f0-8519-3b5a01ebe413.png",
        "article": "انتباہ: اس رپورٹ میں موجود تصاویر تکلیف دہ ہو سکتی ہیں۔\nجنگ کی بربریت بڑھتی جا رہی ہے۔ ہلاک ہونے والے، ہلاک ہونے والوں کے ٹکڑے، مرنے والے، فاقہ کرنے والے۔۔۔ یہ وہ مناظر ہیں جو غزہ کی پٹی میں میرے ساتھیوں کو دن بدن بڑی تعداد میں دیکھنے کو مل رہے ہیں۔\nایسے میں اپنی نظر ہٹانے کا خیال قوی ہوتا ہے لیکن بی بی سی کے لیے کام کرنے والے کیمرہ مین اپنا منھ نہیں موڑ سکتے اور منگل کے دن خود ان میں سے ایک اس جنگ کا نشانہ بن گیا۔ غزہ کی پٹی میں کام کرنے والے ہمارے ساتھیوں کی حفاظت کی وجہ سے ہم ان کے نام ظاہر نہیں کر سکتے۔\nہمارے کیمرہ مین زیادہ زخمی نہیں ہوئے لیکن ایسا صرف قسمت کی وجہ سے ہوا۔ خان یونس میں یورپی ہسپتال کی پارکنگ پر اسرائیلی بمباری میں درجنوں افراد ہلاک اور زخمی ہوئے تھے۔\nاسرائیل نے دعویٰ کیا ہے کہ ہسپتال کے نیچے موجود ایک کمانڈ اور کنٹرول مرکز میں حماس کے رہنما چھپے ہوئے تھے جہاں ہدف کو نشانہ بنایا گیا۔ اسرائیلی فوج نے حماس پر الزام لگایا کہ انھوں نے ہسپتال کے گرد موجود عام شہری آبادی کو خطرے میں ڈالا تاہم حماس نے اس کی تردید کی ہے۔\nحملے سے قبل وہ خاندان جن کے بیمار بچوں کو غزہ کی پٹی سے نکالا جانا تھا ہسپتال میں اکھٹے ہو رہے تھے۔ وہاں ایسے خاندان بھی موجود تھے جن کے بچوں کو بیرون ملک علاج کے بعد واپس لایا جا رہا تھا۔\nایسے ہی ایک بچے کے والد ہمارے بی بی سی کے ساتھی کے ساتھ موجود تھے اور حملے میں زخمی ہو گئے۔ اب انھیں ہسپتال سے صحتیابی کے بعد روانہ کیا جا چکا ہے۔\nحالیہ دنوں میں میرے ساتھی کی توجہ غزہ کی پٹی میں موجود وہ بچے رہے جنھیں غذائیت کی کمی کا سامنا ہے۔ دھماکے سے کچھ ہی دیر پہلے میں نے انھیں ایک کہانی پر انتہائی حساس طریقے سے کام کرنے کے لیے شکریہ کا پیغام بھجوایا تھا۔ \nیہ کہانی سوار آشور کی تھی۔۔۔\nمیرے پیغام کے جواب میں انھوں نے لکھا کہ ’سوار کی کہانی نے ہم سب میں کچھ توڑ کر رکھ دیا اور یہ میرے لیے اب تک کا سب سے تکلیف دہ کام تھا لیکن میں جانتا تھا کہ اس کا چہرہ، اس کا نام اور اس کی کہانی سنائی جانی چاہیے۔‘\nسوار آشور پانچ ماہ کی ہیں جو بہت کمزور ہو چکی ہیں۔ ان کی بڑی اور بھوری آنکھیں ان کے دبلے پتلے نڈھال بدن پر حاوی ہوتی جا رہی ہیں جو ہر وقت اپنی والدہ کا پیچھا کرتی ہیں۔\nمنگل کے دن ان کی والدہ نجویٰ نے جنوبی غزہ میں نصر ہسپتال سے ایک ویڈیو پیغام بھجوایا جس میں انھوں نے کہا کہ ’میں چاہتی ہوں کہ اسے وہ علاج میسر ہو جس کی اسے ضرورت ہے، وہ صحتیاب ہو اور اور پہلے جیسی ہو جائے، باقی بچوں کی طرح کھیلے، بڑی ہو۔ وہ میری پہلی اولاد ہے اور میرا دل اس کے لیے ٹوٹا جا رہا ہے۔‘\nگزشتہ چند دن کے دوران سوار کی جلد میں انفیکشن ہو گیا۔ اس کے ہاتھوں پر چھالے بن چکے ہیں۔ اس کا پیٹ اور آنتیں بھی شدید متاثر ہیں۔ اس وقت کوشش کی جا رہی ہے کہ اسے غذائیت ملتی رہے۔ اسرائیلی پابندیوں کی وجہ سے پیدا ہونے والی صورت حال میں اس کا جسمانی دفاعی نظام ہی بھرپور طریقے سے اس کے لیے لڑ رہا ہے۔\nاس کے رونے کی آواز بھی مدھم ہوتی جا رہی ہے لیکن اس میں ایک ایسی زندگی کی آواز آتی ہے جو خود کو بچانے کی کوشش کر رہی ہے۔ مختلف امراض کی وجہ سے وہ صرف ایک مخصوص فارمولا دودھ ہی پی سکتی ہے۔\nمنگل کے دن ہی ایک اچھی خبر ملی۔ قریبی اردن کے فیلڈ ہسپتال کو محدود تعداد میں یہ دودھ مل گیا۔ یہ بہت تھوڑا تھا لیکن انتظامیہ اور بھجوانے کا ارادہ رکھتی ہے۔ آنے والے دنوں میں بہت سے بیمار بچوں کو متحدہ عرب امارات اور اردن لانے کا منصوبہ بنایا جا رہا ہے۔\nعمان میں پہلے ہی غزہ کی پٹی کے بہت سے خاندان ہیں جن کے بچوں کی بیماری یا زخموں کا علاج ہو رہا ہے۔ ان کو غزہ سے باہر نکالنے کے لیے اسرائیلی حکام سے رابطہ کرنا پڑتا ہے جو بچوں کے والدین کے بارے میں جانچ پڑتال کرتے ہیں۔\nجنوری میں ہم نے عبدالرحمان اور ان کی والدہ عصمیٰ کے بارے میں رپورٹ کیا تھا۔ اسرائیلی بمباری میں عبدالرحمان کی ٹانگ ضائع ہو گئی تھی۔ چار ماہ سے وہ ایک ایسی جگہ پر موجود ہیں جو محفوظ بھی ہے اور جہاں خوراک بھی میسر ہے۔\nمنگل کے دن جب ہماری ان سے ملاقات ہوئی تو عصمیٰ نے غزہ میں اپنے بچوں اور والدہ سے بات کی۔ نجویٰ، جو عصمی کی والدہ ہیں، نے کہا کہ ’ہر طرف راکٹ ہیں، ہمارے سر کے اوپر سے گولیاں چلتی ہیں، کھانا اور زندگی بہت برے ہیں۔ آٹا نہیں، قیمتیں بہت بڑھ چکی ہیں۔‘\nعصمیٰ کے بچوں نے ان کو دیکھ کر ہاتھ ہلائے اور بوسے دیے۔ بعد میں عصمیٰ نے کہا کہ ’میں کیا کہوں، میں اپنی ماں کی شکر گزار ہوں جو میرے لیے یہ سب کر رہی ہیں۔ میں چاہتی ہوں کہ واپس جاؤں تو سب ٹھیک ہوں۔‘\nصرف ایک ماں کی نظر سے، جو اپنے خوفزدہ اور بھوکے بچوں کو جنگ میں پھنسے ہوئے دیکھ رہی ہے اور خود ایک محفوظ مقام پر موجود ہے، یہ تصور کرنا ممکن ہو سکتا ہے کہ ایسا ہر شخص غزہ واپس کیوں جانا چاہے گا۔\nایلس ڈویارڈ، سوحی کنوار اور نک ملارڈ کی اضافی رپورٹنگ کے ساتھ",
        "published_date": "Wed, 14 May 2025 11:52:37 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cq5425pl1djo#2",
        "title": "چینی جے 10 سی اور فرانسیسی رفال طیارہ بنانے والی کمپنیوں کے شیئرز میں ’اتار چڑھاؤ‘ کا پاکستان اور انڈیا تنازع سے کیا تعلق ہے؟",
        "link": "https://www.bbc.com/urdu/articles/cq5425pl1djo",
        "image_url": "https://ichef.bbci.co.uk/news/1024/branded_urdu/4379/live/b830a9c0-3071-11f0-8519-3b5a01ebe413.jpg",
        "article": "پاکستان اور انڈیا کے درمیان حالیہ کشیدگی کے بعد یہ دعوے کیے جا رہے ہیں کہ چینی طیارہ J-10 بنانے والی کمپنی ’چنگڈو ایئر کرافٹ کارپوریشن‘ کے شیئرز میں اضافہ ہوا جبکہ رفال طیارے بنانے والی فرانسیسی کمپنی ڈیسو ایوی ایشن کے شیئرز میں کمی۔ \nیہ دعوے اس وقت سامنے آنا شروع ہوئے جب پاکستان نے دعویٰ کیا کہ اس نے چھ اور سات مئی کی درمیانی شب تین رفال سمیت پانچ انڈین طیاروں کو مار گرایا ہے۔ اگرچہ انڈیا کی جانب طیارے گرنے کی تصدیق نہیں کی گئی ہے تاہم گذشتہ دنوں  اِن دعوؤں پر انڈین ایئر مارشل اے کے بھارتی کی جانب سے صرف اتنا کہا گیا تھا کہ ’نقصانات لڑائی کا حصہ ہیں۔‘\nبی بی سی ویریفائی نے تین ایسی ویڈیوز کی تصدیق کی ہے جن کے بارے میں دعویٰ کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈین فضائیہ کے زیر استعمال ہیں۔\nدوسری جانب ایک امریکی عہدیدار نے نام ظاہر نہ کرنے کی شرط پر خبر رساں ادارے روئٹرز کو بتایا کہ ’مار گرایا جانے والا کم از کم ایک انڈین طیارہ فرانسیسی ساختہ رفال ہی تھا‘ جبکہ فرانسیسی انٹیلیجنس سے وابستہ ایک اہلکار نے بھی سی این این سے بات کرتے ہوئے اس کی تصدیق کی تھی۔\nواضح رہے کہ سنہ 2019 کی انڈیا پاکستان کشیدگی کے بعد انڈیا نے فرانسیسی کمپنی ڈیسو ایوی ایشن سے 36 رفال طیارے حاصل کیے تھے جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق ’اسی دورانیے میں پاکستان نے چین سے کم از کم 20 جے 10 سی جنگی طیارے حاصل کیے اور یہ چینی ساختہ پی ایل 15 میزائلوں سے لیس ہیں۔‘\nیاد رہے کہ پاکستانی فضائیہ کے ڈپٹی چیف آف ایئر آپریشنز ایئر وائس مارشل اورنگزیب کا کہنا تھا کہ انڈیا کے ساتھ فضائی کارروائی میں پاکستان کی طرف سے جے ایف 17، ایف 16 اور جے 10 طیاروں نے حصہ لیا تاہم انھوں نے اس حوالے سے تبصرہ نہیں کیا کہ آیا پاکستان نے چینی ساختہ پی ایل 15 کا استعمال کیا۔\nاس بحث سے قطع نظر کہ پاکستان نے انڈیا کے طیارے گرائے یا نہیں، بی بی سی نے اس تحریر میں پاکستان اور انڈیا کو دفاعی سامان فروخت کرنے والی بعض چینی، فرانسیسی اور اسرائیلی کمپنیوں پر نظر دوڑائی ہے اور یہ جاننے کی کوشش کی ہے کہ حالیہ کشیدگی نے انھیں کیسے متاثر کیا۔ \nسات مئی کو بلومبرگ نے اپنی رپورٹ میں لکھا کہ انڈیا اور پاکستان کے درمیان کشیدگی کے دوران چینی دفاعی کمپنیوں کے شیئرز کی قدر میں اضافہ دیکھا گیا۔\nجبکہ سی این بی سی کی آٹھ مئی کی رپورٹ میں بتایا گیا کہ جے 10 سی طیارے بنانے والی کمپنی چنگڈو کے شیئرز کی قدر میں اضافہ ہوا۔ اس نے بتایا کہ ہانگ کانگ میں لسٹڈ اس کے شیئر کی قدر چھ فیصد جبکہ شینزین میں 16 فیصد تک بڑھی جو اس کی قدر میں اکتوبر کے بعد سب سے بڑا اضافہ تھا۔ \nیہ وہی دن تھا جب پاکستانی حکام نے انڈیا کے آپریشن سندور کے جواب میں رفال سمیت متعدد انڈین طیارے گرانے کا دعویٰ کیا تھا۔\nجے 10 سی طیارے بنانے والی کمپنی چنگڈو ایئر کرافٹ کارپوریشن (سی اے سی) ایک چینی ایرو سپیس گروپ ہے جس نے جے ایف 17 تھنڈر لڑاکا طیارے بنانے میں بھی پاکستان کے ساتھ اشتراک کی تھی۔ \nاس کا بنیادی کام ایوی ایشن ہتھیار (لڑاکا جہازوں میں استعمال ہونے والے ہتھیار) اور سامان کے لیے تحقیق کرنا، انھیں تیار کرنا اور برآمد کرنا ہے۔ اب تک یہ گروپ جنگی مقاصد کے لیے جے فائیو، جے سیون، جے نائن، جے ٹین، جے ٹوئنٹی اور شیولنگ جیسے طیارے تیار کر چکا ہے۔ \nچین اور پاکستان کی نہ صرف مشترکہ فوجی مشقیں ہوتی ہیں بلکہ پاکستان جدید ہتھیاروں کے لیے بڑے پیمانے پر چین سے خریداری کرتا ہے۔ سٹاک ہوم انٹرنیشنل پیس ریسرچ انسٹی ٹیوٹ کی ایک رپورٹ کے مطابق گذشتہ پانچ برسوں کے دوران پاکستان میں ہتھیاروں کی درآمد کا 81 فیصد حصہ چین سے خریدا گیا جبکہ چین نے 5.28 ارب ڈالر کے ہتھیار پاکستان کو فروخت کیے ہیں جو اس کی جانب سے ہتھیاروں کی عالمی برآمدات کا 63 فیصد حصہ ہے۔\nچینی میڈیا کے مطابق پاکستان چین سے ایف سی 31 سٹیلتھ جنگی طیارے بھی خریدنے کا اعلان کر چکا ہے۔ \nدوسری طرف رفال طیارہ بنانے والی فرانسیسی کمپنی ڈیسو ایوی ایشن یورپی سٹاک ایکسچینج میں لسٹڈ ہے جس کی قدر میں 6 مئی سے 12 مئی تک قریب 24 یورو کی کمی ریکارڈ کی گئی ہے۔ اس پیشرفت کو گذشتہ ہفتے پاکستانی حکام کی جانب سے اسی دعوے سے جوڑا جا رہا ہے کہ انڈیا کے آپریشن سندور کے دوران پاکستانی فضائیہ نے جے 10 سی کی مدد سے رفال طیارے مار گرائے ہیں۔ \nسنہ 1929 سے فعال فرانسیسی کمپنی ڈیسو ایوی ایشن رفال کے علاوہ دیگر فوجی طیارے، بزنس جیٹ اور خلائی جہاز ڈیزائن کرتی ہے اور اس کمپنی کے تیارہ کردہ 10 ہزار جہاز دنیا کے 90 ممالک (بشمول انڈیا اور پاکستان) کے پاس ہیں۔ اس کے تیار کردہ فعال فوجی جہازوں کی تعداد ایک ہزار جبکہ فالکن جیٹس کی تعداد 2150 ہے۔ \nانڈیا نے طویل عرصے سے فرانسیسی دفاعی سامان پر انحصار کیا ہے۔ اس نے 1980 کی دہائی میں مراج 2000 طیارے جبکہ سنہ 2005 میں آبدوزیں خریدی ہیں۔ 2019 میں اسے ڈیسو ایوی ایشن سے 36 رفال طیارے ملے جبکہ اپریل 2025 میں اس نے 7.4 ارب ڈالر کے مزید 26 رفال طیارے خریدنے کا معاہدہ کیا۔\nاسی طرح ہروپ ڈرون بنانے والی اسرائیلی کمپنی اسرائیلی ایروسپیس انڈسٹریز کے حصص کی قدر میں بھی کچھ اضافہ ریکارڈ کیا گیا تھا۔ \nاس تناظر میں نو مئی کو اسرائیلی نیوز ویب سائٹ وائے نیٹ نیوز کی ایک رپورٹ میں بتایا گیا کہ دفاعی صنعت نے انڈیا اور پاکستان کے درمیان کشیدہ صورتحال پر گہری نظر رکھی ہوئی ہے۔ ایک روز قبل پاکستانی حکام نے الزام لگایا تھا کہ انڈیا نے اسرائیلی ہروپ ڈرونز کی مدد سے اس کی حدود میں دراندازی کی ہے۔ جبکہ نئی دہلی نے پاکستان پر ترک ساختہ ڈرون کے ذریعے دراندازی کا الزام لگایا تھا۔ \nاس رپورٹ میں اسرائیلی دفاعی ذرائع کے حوالے سے لکھا گیا کہ گذشتہ سال انڈیا نے اسرائیل سے قریب 1.5 ارب ڈالر کے ہتھیار خریدے اور یوں انڈیا اسرائیلی دفاعی کمپنیوں کے لیے ایک بہترین مارکیٹ ہے۔ \nرپورٹ میں یہ بھی بتایا گیا کہ البیٹ سسٹمز نامی اسرائیلی کمپنی انڈین فوج کو ہرمز ڈرون سپلائی کرتی ہے اور حیدرآباد میں ڈرونز کی مینوفیکچرنگ کا بھی ایک پلانٹ ہے۔ اسی شراکت داری کی مدد سے حماس کے سات اکتوبر کے حملے کے بعد انڈیا نے خام مال اور ڈرونز سپلائی کر کے اسرائیل کی مدد کی تھی۔ \nمگر انڈیا اور پاکستان کے درمیان سیز فائر کے اعلان سمیت عالمی سطح پر دیگر پیشرفتوں کے بعد اسرائیلی دفاعی کمپنیوں کے شیئرز کی قدر میں کمی ریکارڈ کی گئی تھی۔ \nروئٹرز کی ایک رپورٹ کے مطابق انڈیا اسرائیلی فوجی سامان کا سب سے بڑا خریدار ہے۔ انڈیا نے گذشتہ ایک دہائی میں اسرائیل سے 2.9 ارب ڈالر کا فوجی سامان خریدا ہے جس میں ریڈار، سرویلنس، ڈرون اور میزائل شامل ہیں۔ سٹاک ہوم انٹرنیشنل پیس ریسرچ انسٹیٹیوٹ کی تحقیق کے مطابق انڈیا دنیا کا سب سے بڑا دفاعی امپورٹر ہے جس نے 2021 سے 2022 تک 37 ارب ڈالر کا فوجی سامان خریدا ہے۔ \nدریں اثنا انڈیا نے گذشتہ ایک دہائی کے دوران روس سے 21.8 ارب ڈالر، فرانس سے 5.2 ارب ڈالر اور امریکہ سے 4.5 ارب ڈالر کا دفاعی سامان خریدا ہے۔\nچینی اور فرانسیسی ایئر کرافٹ کمپنیوں کے حصص میں اضافے اور کمی کے بارے میں سٹاک ایکسچینج سے تعلق رکھنے والے ماہرین کا کہنا ہے کہ اس تبدیلی کے پس پردہ کیپیٹل مارکیٹ کے محرکات ہیں جو دنیا میں سٹاک ایکسچینج میں لسٹڈ کمپنیوں کے حصص کی خرید و فروخت میں بنیادی کردار ادا کرتے ہیں۔\nپاک کویت انویسٹمینٹ کمپنی کے ہیڈ آف ریسرچ اینڈ ڈویلپمینٹ سمیع اللہ طارق نے بی بی سی کو بتایا کہ پاکستان اور انڈیا کے درمیان فضائی جنگ کے دوران ٹیکنالوجی کا مقابلہ ہوا اور ان کی پرفارمنس کی بنیاد پر ہی ان دونوں کمپنیوں کے حصص کی قیمتوں میں تبدیلی دیکھی گئی۔ \nانھوں نے بتایا کہ بظاہر ڈیسو ایوی ایشن کی پرفارمنس توقعات سے کم رہی اور چنگڈو کی توقع سے زیادہ، ’تو یہی اثر حصص کی قیمتوں پر بھی پڑا۔‘\nادھر عارف حبیب لمیٹڈ میں ہیڈ آف ریسرچ ثنا توفیق کی رائے ہے کہ ’شاید رفال کے سرمایہ کاروں کا اعتماد مجروح ہوا جبکہ دوسری طرف یہ بھی ممکن ہے کہ سرمایہ کار چنگڈو میں دلچسپی ظاہر کر رہے ہوں۔‘ \nمگر ثنا توفیق نے اس جانب اشارہ کیا کہ ’چنگڈو کے حصص کی قدر میں ابتدائی اضافے کے بعد اس میں کچھ کمی آئی جسے ٹیکنیکل کوریکشن (تکنیکی درستی) کہتے ہیں۔ اس سے مراد ہے کہ سٹاک ایکسچینج کے کاروبار میں جب ایک کمپنی کے حصص کی زیادہ خریداری ہو جاتی ہے تو کچھ سرمایہ کار سمجھتے ہیں کہ اسے بیچ کر منافع کما لینا چاہیے جسے سٹاک مارکیٹ میں پروفٹ ٹیکنگ کہتے ہیں۔‘\nسٹاک مارکیٹ بالخصوص عالمی منڈیوں میں کمپنیوں کے حصص پر نظر رکھنے والی کمپنی ’دی سمارٹ انویسٹر‘ کے شریک بانی ڈاکٹر ڈیوڈ کو کی رائے ہے کہ سرحد پار لڑائیوں کی خبریں دفاعی کمپنیوں کے شیئرز پر یقیناً اثر انداز ہو سکتی ہیں۔\nتاہم وہ بی بی سی اردو کو بتاتے ہیں کہ ’اگر کسی کمپنی کو اس کا فائدہ ہوتا ہے اور اس کے حصص کی قدر وقتی طور پر بڑھتی بھی ہے تو یہ اضافہ دیرپا نہیں رہتا۔ مگر اس کا یہ مطلب بھی نہیں کہ دفاعی سامان کی طلب مستقبل قریب میں ممکنہ طور پر کہیں کم ہونے جا رہی ہے۔‘\nوہ وضاحت کرتے ہیں کہ ’عالمی سطح پر بدامنی میں بظاہر اضافہ ہو رہا ہے۔ دفاعی سامان کی طلب میں اضافہ دیرپا بھی ہو سکتا ہے جب حکومتیں اپنا دفاعی بجٹ بڑھا رہی ہیں۔‘\n’یہ منصوبے دنوں تک محدود نہیں ہوتے بلکہ کئی برسوں تک چلتے ہیں۔‘ وہ مثال دیتے ہیں کہ ایک ٹینک یا طیارہ محض چند ہفتوں میں نہیں بنایا جا سکتا۔\nڈاکٹر ڈیوڈ کو کہتے ہیں کہ ’اِن دنوں دفاعی شعبہ گولیوں اور میزائلوں سے کہیں زیادہ وسیع ہے۔ دفاعی صنعت جدید طریقوں سے نگرانی اور انفارمیشن ٹیکنالوجی میں بھی ملوث ہے۔‘\nمگر ان کی رائے میں یہ کہنا درست نہیں کہ کوئی عالمی منڈی ’جنگ کی خبروں پر ردعمل نہیں دے گی۔‘\nجب ہم نے سنگاپور میں مقیم سٹاک مارکیٹس کے اِس ماہر سے خصوصاً چینی کمپنی چنگڈو ایئر کرافٹ کارپوریشن کی حالیہ کارکردگی سے متعلق دریافت کیا تو ان کا کہنا تھا کہ جے 10 سی طیارے بنانے والی اس کمپنی کے حصص کی قدر کافی عرصے سے بڑھ رہی ہے۔ ان کے تجزیے کے مطابق اس کی وجہ ’ممکنہ طور پر چین کی جانب سے دفاعی بجٹ میں اضافہ ہے۔‘\nاسی تناظر میں کوانٹم سٹریٹیجی سے منسلک ڈیوڈ روچ کی رائے ہے کہ منڈیوں میں چینی دفاعی کمپنیوں کے حصص میں قدر میں اضافہ شاید اس چیز کو بھی اجاگر کرتا ہے کہ اگر پاکستان اور انڈیا کے درمیان کشیدگی بڑھتی ہے تو ’چین نقصانات کے ازالے کے لیے پاکستان کو مزید ہتھیار فراہم کرے گا۔‘\nانٹرنیشنل انسٹیٹیوٹ فار سٹریٹیجک سٹڈیز کی رپورٹ کے مطابق سلامتی کو درپیش بڑھتے ہوئے خطرات کے پیش نظر 2024 کے دوران عالمی دفاعی اخراجات 2.46 ٹریلین ڈالر تک جا پہنچے ہیں۔ ایشیا، مشرق وسطی، شمالی افریقہ اور یورپ کے ملکوں نے اپنے، اپنے دفاعی بجٹ بڑھا دیے ہیں۔ یہ رجحان 2025 میں بھی جاری رہنے کا امکان ہے۔",
        "published_date": "Wed, 14 May 2025 03:26:42 GMT",
        "source": "BBC Urdu"
    },
    {
        "guid": "https://urdu.arynews.tv/psl-10-scottish-batter-george-munsey-joins-karachi-kings/",
        "title": "اسکاٹش بیٹر جارج منسی کراچی کنگز کا حصہ بن گئے",
        "link": "https://urdu.arynews.tv/psl-10-scottish-batter-george-munsey-joins-karachi-kings/",
        "image_url": "https://urdu.arynews.tv/wp-content/uploads/2025/05/Karachi-kings.jpg",
        "article": "پی ایس ایل 10 کے بقیہ میچز کے لیے اسکاٹش بیٹر جارج منسی کراچی کنگز کا حصہ بن گئے۔\nپاکستان سپر لیگ سیزن 10 کے بقیہ میچز کے لیے کراچی کنگز نے اپنی بیٹنگ لائن اپ کو مزید مضبوط بناتے ہوئے اسکاٹ لینڈ کے معروف ٹی ٹوئنٹی بیٹر جارج منسی کی خدمات حاصل کر لی ہیں۔\nجارج منسی جنہیں دنیا بھر کی مختلف ٹی ٹوئنٹی لیگز میں دھواں دار بیٹنگ کے لیے جانا جاتا ہے ٹیم کو اسلام آباد میں جوائن کریں گے۔\n\nA post shared by Karachi Kings (@karachikingsary)\n\nان کا بے خوف انداز کراچی کنگز کی پاور پلے میں دباؤ ڈالنے اور تیز رفتاری سے رنز بنانے کی حکمت عملی میں اہم ثابت ہوگا۔\nواضح رہے کہ کراچی کنگز 10 پوائنٹس کے ساتھ پوائنٹس ٹیبل پر دوسرے نمبر پر ہے اور پلے آف کی دوڑ میں مضبوط امیدوار کے طور پر سامنے آئی ہے۔\nکنگز کا اگلا مقابلہ 17 مئی کو پنڈی کرکٹ اسٹیڈیم میں پشاور زلمی سے ہوگا جو کوالیفائر میں براہِ راست رسائی کی راہ ہموار کر سکتا ہے۔",
        "published_date": "Thu, 15 May 2025 15:08:26 +0000",
        "source": "ARY Urdu"
    },
    {
        "guid": "https://urdu.arynews.tv/apple-pay-rs-790-crores-record-users-conversations/",
        "title": "ایپل صارفین کی گفتگو ریکارڈ کرنے پر 790 کروڑ روپے ادا کریگا",
        "link": "https://urdu.arynews.tv/apple-pay-rs-790-crores-record-users-conversations/",
        "image_url": "https://urdu.arynews.tv/wp-content/uploads/2023/12/Apple-India-Warning.jpg",
        "article": "ایپل کو مقدمہ ہارنے کے بعد بڑا دھچکا لگا ہے، وائس اسسٹنٹ سروس کی مداخلت کے باعث اسے صارفین کو 790 کروڑ روپے ادا کرنے ہونگے۔\nدنیا کی معروف ٹیکنالوجیکل کمپنی ایپل کو اپنی وائس اسسٹنٹ سروس سیری (Siri) کی بنا پر بڑا نقصان اٹھانا پڑا ہے،امریکی عدالت میں دائر کیس میں ایپل کمپنی پر الزام لگایا گیا تھا کہ اس کی وائس سروس ’سیری‘ بغیر اجازت صارفین کی نجی بات چیت ریکارڈ کرتی رہی ہے۔\nاس معاملے میں عدالت ’ایپل‘ نے خود کو قصوار ٹھہرائے جانے سے پہلے ہی سمجھوتا کرلیا ہے، جس کی بنا پرکمپنی 790 کروڑ کے سیٹلمنٹ پر راضی ہوگئی ہے، اس کے بعد اہل صارفین کو 28000 روپے تک کا معاوضہ ملنے کا امکان ہے۔\nمذکورہ مقدمے کا اندراج 2019 میں کیا گیا تھا، جس میں الزام لگایا گیا تھا کہ ’سیری‘ کئی بار بغیر کمانڈ کے خود بہ خود فعال ہو جاتی تھی اور صارفین کی نجی بات چیت ریکارڈ کر لیتی تھی۔\nان میں کچھ ریکارڈنگس میں صحت سے جڑی معلومات اور لوگوں کی نجی بات چیت بھی شامل تھی، ریکارڈ شدہ مواد کو مبینہ طور پر آئوٹ سائیڈ کانٹریکٹرس کو بھیجا گیا تھا۔\nحالانکہ ’ایپل‘ نے ان الزامات سے انکار کیا ہے، تاہم کمپنی بغیر مقدمہ لڑے سمجھوتہ کرنے راضی ہوگئی ہے، کمپنی کا دعویٰ ہے کہ ’سیری‘ ہمیشہ سے صارفین کی رازداری کا دھیان رکھتی ہے اور اس نے کبھی بھی ریکارڈنگس کو فروخت کرنے نہیں کیا۔\nعدالتی احکامات کے تحت زیادہ سے زیادہ 100 ڈالرز (تقریباً 28000 روپے) فی صارف ادائیگی ہوگی جبکہ ہر اہل ڈیوائس پر 20 ڈالر تک ملیں گے، صارفین زیادہ سے زیادہ 5 ڈیوائسز کے لیے دعویٰ کر سکتے ہیں۔\n17 ستمبر 2014 سے 31 دسمبر 2024 کے درمیان ’ایپل‘ ڈیوائس پر ’سیری‘ کا استعمال کرنے والے صارفین جن کے ساتھ ’سیری‘ ایکٹیویشن اور نجی بات چیت ریکارڈ ہونے کا واقعہ ہوا ہو، وہ معاوضہ کے لیے دعویٰ کر سکتے ہیں۔\nامریکی صدر کا ایپل کمپنی کو بھارت سے نکلنے کا مشورہ",
        "published_date": "Thu, 15 May 2025 15:05:28 +0000",
        "source": "ARY Urdu"
    },
    {
        "guid": "https://urdu.arynews.tv/maya-ali-bilal-ashraf-fans-excitement/",
        "title": "مایا علی اور بلال اشرف کے فوٹو شوٹ پر چہ مگوئیاں شروع",
        "link": "https://urdu.arynews.tv/maya-ali-bilal-ashraf-fans-excitement/",
        "image_url": "https://urdu.arynews.tv/wp-content/uploads/2025/05/maya-ali.jpg",
        "article": "اداکارہ مایا علی اور بلال اشرف کے نئے فوٹو شوٹ پر مداحوں نے ان کی شادی کروانے کا مطالبہ کردیا ہے۔\nاے آر وائی ڈیجیٹل کے ڈرامہ سیریل ’یونہی‘ میں بلال اشرف اور مایا علی نے اسکرین شیئر کی اس کے بعد سے دونوں کو اکثر و بیشتر مقامات پر ایک ساتھ دیکھا گیا، دونوں نے مختلف برانڈز کے فوٹو بھی ساتھ کیے۔\nمایا علی اور بلال اشرف کے ان کے مداح حقیقی زندگی میں بھی ساتھ دیکھنے کے خواہشمند ہیں۔\nسوشل میڈیا پر پیجز کے مطابق دونوں فنکار ایک دوسرے کو ڈیٹ کررہے ہیں اور صارفین کا یہ بھی کہنا ہے کہ ان کی شادی کروادو۔\n \n \nA post shared by Maya Ali (@official_mayaali)\n\nاداکاروں نے قیاس آرائیوں کے باوجود خاموشی اختیار کی ہوئی ہے اور فی الحال اپنے رشتے سے متعلق کوئی تصدیق یا تردید نہیں کی۔\n\nچند روز قبل ان دونوں کو لاہور میں ہونے والے پاکستان سُپر لیگ (پی ایس ایل) سیزن 10 میں کوئٹہ گلیڈی ایٹرز کے میچ میں شرکت کرتے دیکھا گیا تھا۔\nحال ہی میں مایا علی نے نجی برانڈ کے لیے کروائے گئے فوٹو شوٹ کی چند تصاویر شیئر کیں، جس میں بلال اشرف بھی موجود ہیں۔",
        "published_date": "Thu, 15 May 2025 14:55:10 +0000",
        "source": "ARY Urdu"
    },
    {
        "guid": "https://urdu.arynews.tv/operation-banyan-marsus-senate-resolution-tribute-armed-forcespassed/",
        "title": "آپریشن بنیان مرصوص، سینیٹ میں مسلح افواج کو خراج تحسین کی قرارداد متفقہ طور پر منظور",
        "link": "https://urdu.arynews.tv/operation-banyan-marsus-senate-resolution-tribute-armed-forcespassed/",
        "image_url": "https://urdu.arynews.tv/wp-content/uploads/2025/05/Senate-and-Pak-Army.jpg",
        "article": "اسلام آباد: آپریشن بنیان مرصوص کی کامیای کے بعد سینیٹ میں قراردادپیش کی گئی، مسلح افواج کو خراج تحسین کی قرارداد متفقہ طور پر منظور کی گئی۔\nسینیٹ اجلاس کے دوران آپریشن بنیان مرصوص میں پاکستان کی شاندار کامیابی پر سینیٹ میں مسلح افواج کےلیے قرارداد متفقہ طور پر منظور کی گئی، وزیرقانون اعظم نذیر تارڑ نے قرارداد پیش کی، قرارداد میں بھارت کو منہ توڑ جواب پر پاک فوج کو زبردست خراج تحسین پیش کیا گیا۔\nقرارداد کے متن میں کہا گیا کہ مسلح افواج کو خراج تحسین پیش کرتے ہیں، مسلح افواج نے بھارتی جارحیت کا بھرپور جواب دیا، بھارتی جارحیت میں شہری آبادی کو نشانہ بنایا گیا۔\nقرارداد میں کہا گیا کہ پاکستان کا علاقائی اور عالمی امن کے مکمل عزم کا اعادہ، مسئلہ کشمیر اقوام متحدہ کی قراردادوں کے مطابق حل ہونا چاہیے۔\nقرارداد میں کہا گیا کہ سندھ طاس معاہدہ معطل کرناعالمی قوانین کی خلاف ورزی ہے، سندھ طاس معاہدہ پاکستان کی سلامتی کامسئلہ ہے، سینیٹ میں مسلح افواج کو خراج تحسین کی قرارداد متفقہ طور پر منظور کی گئی۔\nپاکستان نے بھارت کیخلاف بڑی فتح حاصل کی، ڈی جی آئی ایس پی آر کی برطانوی میڈیا سے گفتگو",
        "published_date": "Thu, 15 May 2025 14:48:13 +0000",
        "source": "ARY Urdu"
    },
    {
        "guid": "https://urdu.arynews.tv/pakistan-major-victory-against-india-dg-ispr-british-media/",
        "title": "پاکستان نے بھارت کیخلاف بڑی فتح حاصل کی، ڈی جی آئی ایس پی آر کی برطانوی میڈیا سے گفتگو",
        "link": "https://urdu.arynews.tv/pakistan-major-victory-against-india-dg-ispr-british-media/",
        "image_url": "https://urdu.arynews.tv/wp-content/uploads/2025/05/DG-ISPR-1.jpg",
        "article": "معرکہ بنیان مرصوص میں بھارت کو منہ توڑ جواب دینے کے بعد کشمیر پر ڈی جی آئی ایس پی آر کا دوٹوک مؤقف سامنے آگیا۔\nاے آر وائی نیوز کے مطابق لیفٹیننٹ جنرل احمد شریف چوہدری نے برطانوی ٹی وی اسکائی نیوز سے گفتگو کی ہے، جس میں انھوں نے کہا کہ پاکستان نے بھارت کی بڑی افواج کے باوجود نئی دہلی کیخلاف بڑی فتح حاصل کی، جو بھی ہماری سرزمین اور خودمختاری کی خلاف ورزی کریگا جواب بےرحمانہ ملےگا۔\nڈی جی آئی ایس پی آر نے بھارت کی جانب سے جنگ بندی کی خلاف ورزی کی صورت میں یقینی جواب کا عزم ظاہرکیا، انھوں نے کہا کہ پاکستان بھارت دونوں ایٹمی طاقت ہیں کشیدگی تباہی کاباعث ہو گی۔\n\nاسکائی نیوز سے گفتگو میں احمد شریف چوہدری کا کہنا تھا کہ بھارت سمجھتا ہے کہ پاکستان کیخلاف محاذ کھڑا کریگا تو یہ خطے میں تباہی ہوگی۔\nڈی جی آئی ایس پی آر نے کہا کہ امریکا جیسے ممالک جوہری خطرات پر بھارت کے عزائم کو جان چکے، بھارت مسئلے کو اندرونی معاملہ قرار دیکر کشمیریوں کو ہراساں کررہا ہے۔\nلیفٹیننٹ جنرل احمد شریف چوہدری نے مزید کہا کہ مسئلہ کشمیر کو سلامتی کونسل قرارداد کے مطابق حل کرنا ہوگا۔\nانھوں نے کہا کہ بھارت ناراض ہےک ہ امریکا اس بحران کے دوران مسئلہ کشمیر کو اجاگر کررہا ہے، امریکا کیلئے اصل امتحان یہ ہے کہ وہ بھارت پر کتنا دباؤ ڈال سکتا ہے۔\nبھارت سے جنگ بندی 18 مئی تک بڑھا دی گئی ہے، نائب وزیراعظم",
        "published_date": "Thu, 15 May 2025 14:40:31 +0000",
        "source": "ARY Urdu"
    },
    {
        "guid": "https://urdu.arynews.tv/50-year-old-iraqi-man-killed-and-eaten-by-pet-lion/",
        "title": "پالتو شیر نے مالک کو مار ڈالا",
        "link": "https://urdu.arynews.tv/50-year-old-iraqi-man-killed-and-eaten-by-pet-lion/",
        "image_url": "https://urdu.arynews.tv/wp-content/uploads/2025/05/lion.jpg",
        "article": "عراق کے شہر کوفہ میں 50 سالہ شخص عاقل فخر الدین کو پالتو شیر نے خریدنے کے چند دن بعد ہی مار ڈالا۔\nغیرملکی میڈیا رپورٹ کے مطابق شیر نے گھر کے باغیچے میں مالک پر حملہ کیا، شہری نے شیروں اور دیگر جنگلی جانوروں کو پال رکھا تھا اور رواں ماہ کے شروع میں ایک اور شیر خریدا تھا۔\nشیر نے مالک کی گردن اور سینے پر اس وقت حملہ کیا جب وہ اس کے پنجرے کے قریب پہنچے۔\nپڑوسی ان کی چیخیں سننے کے بعد آیا اور شیر کو گولیاں مار کر انہیں بچانے کی کوشش کی لیکن ناکام رہا۔\nسوشل میڈیا پر گردش کرنے والی فوٹیج میں شیر کو گھاس پر پڑا ہوا دکھایا گیا ہے جبکہ عقب میں پنجرے بھی نمایاں ہیں۔\nعاقل فخر الدین کی لاش کو نجف کے الصدر میڈیکل سٹی اسپتال منتقل کیا گیا جہاں ڈاکٹروں نے ان کی موت کی تصدیق کردی۔",
        "published_date": "Thu, 15 May 2025 14:27:45 +0000",
        "source": "ARY Urdu"
    },
    {
        "guid": "https://urdu.arynews.tv/quetta-gladiators-two-foreign-players-confirm-availability-for-psl-10/",
        "title": "پی ایس ایل 10: کونسے غیرملکی کھلاڑی پاکستان واپس آنے کو تیار؟",
        "link": "https://urdu.arynews.tv/quetta-gladiators-two-foreign-players-confirm-availability-for-psl-10/",
        "image_url": "https://urdu.arynews.tv/wp-content/uploads/2025/05/psl-10-16.jpg",
        "article": "پی ایس ایل 10 کے بقیہ میچز میں شرکت کے لیے کوئٹہ گلیڈی ایٹرز کے دو غیرملکی کھلاڑیوں نے دستیابی ظاہر کردی ہے۔\nکوئٹہ گلیڈی ایٹرز کی جانب سے سوشل میڈیا پر پوسٹ شیئر کی گئی ہے جس میں بتایا گیا ہے کہ فن ایلن اور ریلی روسو نے پی ایس ایل کے بقیہ میچز میں شرکت کی تصدیق کی ہے۔\nاس سے قبل کہا جارہا تھا کہ نیوزی لینڈ کے کھلاڑی بشمول فن ایلن، مارک چیپ مین، کائل جیمیسن اور ڈیرل مچل این او سی جاری نہ ہونے کی وجہ سے دستیاب نہیں ہوں گے۔\nلاہور قلندرز نے تصدیق کی ہے کہ مچل ہاتھ میں چوٹ کی وجہ سے بقیہ میچوں سے باہر ہوجائیں گے۔\nیہ پڑھیں: پی ایس ایل 10: مایہ ناز کرکٹر نے پاکستان آنے کا اعلان کردیا\nاس سے قبل لاہور قلندرز کے سکندر رضا اور اسلام آباد یونائیٹڈ کے جنوبی افریقی کھلاڑی وین ڈر ڈوسن نے بھی پاکستان آنے کا اعلان کیا تھا۔\nواضح رہے کہ پی ایس ایل 10 میں گلیڈی ایٹرز کی ٹیم 1.530 کے رن ریٹ اور 9 میچوں میں 13 پوائنٹس کے ساتھ سرفہرست ہے اور پلے آف کے لیے کوالیفائی بھی کرچکی ہے۔\nکوئٹہ گلیڈی ایٹرز لیگ مرحلے کا آخری میچ 18 مئی کو راولپنڈی میں ملتان سلطانز کے خلاف کھیلے گی جو ایونٹ سے پہلے ہی باہر ہوچکی ہے۔",
        "published_date": "Thu, 15 May 2025 14:09:19 +0000",
        "source": "ARY Urdu"
    },
    {
        "guid": "https://urdu.arynews.tv/muhammad-marmaduke-pickthall/",
        "title": "محمد مارما ڈیوک پکتھال: برطانوی نومسلم اور ترجمۂ قرآن",
        "link": "https://urdu.arynews.tv/muhammad-marmaduke-pickthall/",
        "image_url": "https://urdu.arynews.tv/wp-content/uploads/2025/05/story-image-41.gif",
        "article": "ہندوستان کی تاریخ میں برطانوی دور کی اُن شخصیات کا نام بھی پڑھنے کو ملتا ہے، جنھوں نے یہاں اسلام کو بطور مذہب قبول کر کے باقی ماندہ عمر یہیں گزار دی اور یہاں کے لوگوں سے بڑی عزّت اور احترام پایا۔ قرآن مجید کے مترجم، کئی معیاری علمی، ادبی اور تحقیقی کتب کے مصنف اور مشہور صحافی مارما ڈیوک پکتھال بھی انہی میں سے ایک تھے۔ \nمارما ڈیوک پکتھال کی پیدائش 1875ء میں انگلستان میں ہوئی۔ انگلستان اور یورپ کی درس گاہوں میں تعلیم پانے والے پکتھال نے بعد میں مصر، ترکی، بیروت، شام اور بیت المقدس کی سیاحت کی اور وہاں کافی عرصہ قیام کیا۔ ان ملکوں میں انھوں نے عربی زبان سے رغبت محسوس کی اور اس کی تحصیل کے بعد اسلامی کتب کا مطالعہ کرنے لگے۔ اس نے اسلام کے بارے میں ان کی معلومات میں اضافہ کیا اور وہ غور و فکر کرنے کے بعد 1914ء میں دائرۂ اسلام میں داخل ہوگئے۔\nمحمد مارما ڈیوک پکتھال 1920ء میں بمبئی آئے تھے۔ صحافت ان کا پیشہ تھا۔ وہ مشہور اخبار بمبئی کرانیکل کے ایڈیٹر مقرر ہوئے اور 1924ء تک یہ ذمہ داری نبھاتے رہے۔ ادھر دکن میں انھیں چادر گھاٹ ہائی اسکول کے پرنسپل کی نشست کے لیے پیشکش کی گئی اور کہا گیا کہ اسکول ان کی غیر معمولی قابلیت اور اعلیٰ صلاحیتوں سے استفادہ کرنا چاہتا ہے تو پکتھال نے اس پیشکش کو قبول کیا۔ 1925ء میں وہ حیدرآباد دکن میں اسکول کے پرنسپل ہوکر چلے آئے اور واقعی اپنے زمانہ میں چادر گھاٹ ہائی اسکول کو ایک مثالی درس گاہ بنا دیا۔\nپکتھال کے دور کے اسکول کے ایک طالب علم کا مضمون ماہنامہ ‘سب رس’ حیدرآباد کے 1994ء کے شمارے میں شایع ہوا تھا جس میں وہ لکھتے ہیں کہ پکتھال کے مراسم مصر، ترکی اور برطانیہ کے اعلی عہدیداروں سے تھے، اسی زمانے میں وہ سول سروس کے منتخب افراد کی تربیت بھی کرتے تھے اور سب سے بڑھ کر یہ کہ وہ ترجمۂ قرآن کے کام میں غرق تھے مگر حیرت ہے کہ اس مصروفیت کے باوجود وہ بلاناغہ سوائے جمعہ کی تعطیل کے، دن بھر مدرسے میں موجود رہتے۔ دوپہر کے وقفے میں نماز ظہر کی امامت بھی کرتے اور اسی گھنٹے میں اسکول کے صحن میں کچھ دیر کے لئے لڑکوں سے بے تکلف گفتگو بھی کرتے تھے۔ ان کی گفتگو میں لطیف ظرافت جھلکتی رہتی تھی۔  \nبعد میں‌ پکتھال حیدرآباد میں محکمۂ نظامتِ اطلاعاتِ عامہ اور سول سروس ہاؤس کے نگراں کار بھی مقرر کیے گئے تھے۔ \nقرآن پاک کا انگریزی میں ترجمہ پکتھال کا ایک کارنامہ ہے۔ حیدرآباد کی ملازمت کے دوران ترجمے کے کام کو مکمل فرصت اور یکسوئی کے ساتھ انجام دینے کے لیے ان کو پوری تنخواہ کے ساتھ دو سال کی رخصت دی گئی۔ ان کا ترجمہ 1930ء میں The Meanning of tha Glorious Koran کے نام سے بیک وقت لندن اور نیویارک سے شائع ہوا۔\nمحمد مارما ڈیوک پکتھال کو ریاست حیدرآباد میں اس  ترجمہ کی وجہ سے سَر آنکھوں پر بٹھایا گیا اور عظیم مترجم کے لیے ہر ممکن سہولت فراہم کی گئی۔ یہی نہیں بلکہ اس ترجمے کی تکمیل کے بعد بھی ان سے شایانِ شان سلوک روا رکھا گیا۔ ان کے انتقال کے بعد ان کی بیوہ کا دو سو پونڈ سالانہ وظیفہ تاحیات مقرر کیا گیا۔\nسر راس مسعود نے اپنی ایک تحریر میں لکھا کہ \"پکتھال آج کل کی علمی دنیا میں مشاہیر میں شمار کیے جاتے ہیں۔ انھوں نے انگلستان اور یورپ کے دیگر ممالک میں تعلیم پائی ہے۔ انگریزی، جرمن، فرانسیسی اطالوی اور ہسپانوی زبانوں سے واقف ہونے کے علاوہ عربی میں بھی بہت اچھی استعداد رکھتے ہیں۔ وہ 1876ء میں پیدا ہوئے اور انھوں نے اپنی زندگی کا بیشتر حصہ اسلامی ممالک میں عربوں، ترکوں اور مصریوں کی صحبت میں گزارا ہے۔اسلامی ممالک کے بارے میں ان کی بہت سی تصانیف ہیں۔ انگلستان اور امریکہ کے تمام معتبر اخبارات اور رسائل میں ان کتابوں کی تعریف و توصیف کے ساتھ اس امر کا اعتراف کیا گیا ہے کہ مشرقی ممالک کے حالات اور تمدن کو سمجھنے کے لیے ان کا مطالعہ لازمی ہے۔ یہ کتابیں اس قدر مقبول ہوئی ہیں کہ ان کا ترجمہ فرانسیسی، جرمن ، دینش، ہنگرین اور روسی زبانوں کے علاوہ ایشیا کی متعدد زبانوں میں بھی ہوا ہے۔\n19 مئی 1936ء کو پکتھال وفات پاگئے تھے۔",
        "published_date": "Thu, 15 May 2025 14:01:25 +0000",
        "source": "ARY Urdu"
    },
    {
        "guid": "https://urdu.arynews.tv/k-electric-requests-reduction-in-electricity-prices/",
        "title": "کےالیکٹرک نے بجلی کی قیمت کم کرنے کی درخواست دیدی",
        "link": "https://urdu.arynews.tv/k-electric-requests-reduction-in-electricity-prices/",
        "image_url": "https://urdu.arynews.tv/wp-content/uploads/2024/09/Kelectric.jpg",
        "article": "کراچی کے شہریوں کے لیے اچھی خبر ہے کہ کےالیکٹرک نے 5.02 روپے فی یونٹ کمی کی درخواست دے دی۔\nکےالیکٹرک نے مارچ  کیلئے فیول چارج ایڈجسٹمنٹ کی مد میں قیمت کم کرنے کی درخواست نیپرا میں جمع کرائی ہے۔\nکےالیکٹرک صارفین کو 5.02 روپے فی یونٹ ریلیف ملنے کا امکان ہے۔ نیپرا 22مئی 2025 کو عوامی سماعت کے بعد درخواست پر حتمی فیصلہ جاری کرے گی۔\nقبل ازیں نیشنل الیکٹرک پاور ریگولیٹری اتھارٹی (نیپرا) نے کے۔الیکٹرک کے فروری 2025 کے عارضی ماہانہ فیول چارج ایڈجسٹمنٹ (ایف سی اے) کی درخواست پر فیصلہ جاری کر دیا ہے، جس کے تحت صارفین کو بجلی کے بلوں میں 3.64 روپے فی یونٹ کا ریلیف دیا گیا ہے جسے مئی 2025کے بلوں کے ذریعے صارفین کو منتقل کیا جائے گا۔\nنیپرا نے جنریشن ٹیرف کے حوالے سے اپنے فیصلے میں جو جولائی 2023 سے کنٹرول پیریڈ کے لیے ہے، فروری 2025 کے ایف سی اے سے جزوی لوڈ، اوپن سائیکل اور ڈیگریڈیشن کروز کے ساتھ ساتھ اسٹارٹ اَپ لاگت کے حوالے سے 3 ارب روپے کی عارضی رقم برقرار رکھی ہے اور ان اخراجات کو منفی فیول کاسٹ ویری ایشن سے ایڈجسٹ کرنے کی اجازت دی گئی ہے، تاکہ مستقبل میں صارفین پر اضافی بوجھ نہ پڑے۔",
        "published_date": "Thu, 15 May 2025 13:57:56 +0000",
        "source": "ARY Urdu"
    },
    {
        "guid": "https://urdu.arynews.tv/pcb-likely-to-replace-shan-masood-as-test-captain/",
        "title": "شان مسعود کو ٹیسٹ ٹیم کی کپتانی سے ہٹائے جانے کا امکان",
        "link": "https://urdu.arynews.tv/pcb-likely-to-replace-shan-masood-as-test-captain/",
        "image_url": "https://urdu.arynews.tv/wp-content/uploads/2025/05/Shan-masod.jpg",
        "article": "پاکستان ٹیسٹ ٹیم کے کپتان شان مسعود کو عہدے سے ہٹائے جانے کا امکان ہے۔\nکرکٹ ویب سائٹ نے ذرائع کے حوالے سے بتایا ہے کہ شان مسعود کی جگہ پاکستان ٹیسٹ ٹیم کی کپتانی سعود شکیل کو دیے جانے کا امکان ہے۔\n29 سالہ مڈل آرڈر بیٹر سعود شکیل اس وقت نائب کپتان ہیں اور امکان ہے کہ وہ شان مسعود کی جگہ لیں گے۔\nذرائع کا کہنا ہے کہ شان مسعود کو ہٹائے جانے کا فیصلہ حتمی شکل اختیار کرچکا ہے جبکہ کرکٹ بورڈ کی جانب سے باضابطہ اعلان کا انتظار ہے۔\nواضح رہے کہ شان مسعود کو نومبر 2023 میں ٹیسٹ کپتان مقرر کیا گیا تھا، ان کی قیادت میں پاکستان نے 12 ٹیسٹ میچ کھیلے جن میں سے صرف 3 جیتے اور 9 میں شکست ہوئی۔\nآئی سی سی ورلڈ ٹیسٹ چیمپئن شپ میں پاکستان کا سفر مایوس کن رہا، ٹیم پوائنٹس ٹیبل پر نویں نمبر پر رہی۔\nشان مسعود کی کپتانی میں پاکستان کو آسٹریلیا، بنگلادیش اور جنوبی افریقا کے خلاف سیریز میں وائٹ واش کا سامنا کرنا پڑا جبکہ ویسٹ انڈیز کے خلاف دو میچوں کی سیریز ڈرا ہوئی۔",
        "published_date": "Thu, 15 May 2025 13:55:09 +0000",
        "source": "ARY Urdu"
    },
    {
        "guid": "805c446339037ed03c8d2ae04c387fc6",
        "title": "کراچی میں شدید گرمی، سمندری ہوائیں بحال ہونے کے باوجود ہیٹ ویو جیسی صورت حال",
        "link": "https://www.express.pk/story/2761642/karachi-tempratrue-increase-2761642/",
        "image_url": "https://img.express.pk/logo/expresslogo.webp",
        "article": "کراچی میں جمعرات کو سمندری ہوائیں چلنے کے باوجود ہیٹ ویو جیسی صورت حال رہی اور درجہ حرارت 35 ڈگری سے تجاوز کرگیا۔\nمحکمہ موسمیات کے مطابق جمعرات کوشہرمیں انتہائی گرم ومرطوب دن ریکارڈ ہوا، جس کے دوران ہیٹ ویو جیسی صورتحال رہی۔\nدوپہرکے وقت سمندری ہوائیں بحال ہونے کے باوجود شدید گرمی رہی اور پارہ اصل درجہ حرارت سے 5 ڈگری زیادہ محسوس کیا گیا۔\nمحکمہ موسمیات کے مطابق کراچی کا زیادہ سے زیادہ درجہ حرارت 35.5 ڈگری جبکہ ہوامیں نمی کاتناسب 65فیصد رہا۔\nمحکمہ موسمیات کے ارلی وارننگ سینٹر ہیٹ ویو الرٹ جاری کیا، جس کے مطابق ایک ہائی پریشر نے بالائی فضا کو اپنی لپیٹ میں لے لیا، جس کے باعث صوبہ سندھ کے بیشتر علاقوں میں 20 مئی تک ہیٹ ویو کا امکان ہے۔\nہائی پریشر کے زیراثردیہی سندھ کے بیشتراضلاع میں دن کے وقت زیادہ سے زیادہ درجہ حرارت میں معمول سے 5 تا 7 ڈگری اضافہ رہے گا۔\nارلی وارننگ سینٹر کے مطابق دادو، شہید بینظیر آباد، نوشہروفیروز، جیکب آباد، لاڑکانہ اور سکھر اضلاع گرمی کی لپیٹ میں رہیں گے جبکہ بدین، تھرپارکر، عمرکوٹ اور حیدرآباد کے اضلاع میں معمول سے 3 تا 5 ڈگری درجہ حرارت میں اضافہ متوقع ہے۔\nارلی وارننگ سینٹرکے مطابق کراچی میں فی الوقت ہیٹ ویو کا کوئی امکان نہیں ہے البتہ موسم گرم ومرطوب رہنے کا امکان ہے، صبح وشام کے اوقات میں نمی کا تناسب زیادہ ہونے کے نتیجے میں گرمی کی شدت اصل درجہ حرارت سے زیادہ محسوس کی جاسکتی ہے۔\nمحکمہ موسمیات کے مطابق صبح کے وقت نمی کا تناسب 80 اور شام کو 60 فیصد تک بڑھ سکتا ہے، 3 روز کے دوران زیادہ سے زیادہ درجہ حرارت 37 ڈگری تک تجاوزکرسکتا ہے۔",
        "published_date": "Thu, 15 May 25 15:03:08 +0000",
        "source": "Express Urdu"
    },
    {
        "guid": "366bdc065c68d5f9b588c2283d3109b3",
        "title": "سعودی عرب میں عازمین حج کو مشکلات کا سامنا، شکایات دور کردی گئی ہیں، وزارت مذہبی امور",
        "link": "https://www.express.pk/story/2761641/hajj-pilgrimage-complaints-ministry-took-action-2761641/",
        "image_url": "https://img.express.pk/logo/expresslogo.webp",
        "article": "وفاقی وزات مذہبی امور نے انتظامات کے فقدان کے متعلق سوشل میڈیا پر ویڈیو وائرل ہونے کے بعد عزیزیہ سعودی عرب میں عازمین حج کی شکایات کا ازالہ کردیا۔\nوزرات مذہبی امورنے عزیزیہ سعودی عرب میں عازمین حج کی شکایات کا ازالہ کرتے ہوئے ہنگامی بنیاد پراقدامات یقینی بنایا۔\nترجمان وفاقی مذہبی امورکے مطابق عازمین حج کی رہائشی عمارات میں سے کئی پرانی ہیں جبکہ کچھ حالیہ برسوں میں تعمیر ہوئی ہیں، اس وجہ سے بھی کئی لوگوں کو اعتراضات  ہیں۔\nانہوں نے کہا کہ بیشتر رہائش منیٰ کے مقام کے انتہائی قریب ہیں جو کہ پاکستانی عازمین حج کے لیے بڑی سہولت ہے۔\nان کا مزید کہنا تھا کہ رہائشی بلاکس یا بلڈنگز میں کمرے الاٹ کرنے کا تمام تر انتظام کمپیوٹرائزڈ ہے جبکہ عازمین حج کے لیے جن عمارتوں کو حاصل کیا جاتا ہے وہ عموماً سال کے 12ماہ استعمال میں نہیں رہتی، اس وجہ سے شاید چند لوگوں کی شکایات منظرعام پر آئی تھیں، جنہیں دورکر دیا گیا ہے۔\nگزشتہ روز پاکستانی عازمین حج کی جانب سےعزیزیہ سعودی عرب میں واقع رہائشی عمارت میں مقیم چند خواتین سمیت متعدد عازمین نے ناقص انتظامات سے متعلق ایک سے زائد ویڈیوز وائرل کی تھیں۔\nویڈیوز میں عازمین حج نے رہائشی بلڈنگ میں صفائی ستھرائی کے فقدان، واش رومز، نماز کی جگہ اور میس میں انتظامات کے فقدان کی شکایت کی تھی۔",
        "published_date": "Thu, 15 May 25 14:48:10 +0000",
        "source": "Express Urdu"
    },
    {
        "guid": "46dfa613c9833d5a4ff466c52b26f3c6",
        "title": "پاکستان نے بھارت کو شکست دے کر غزہ کا بدلہ لے لیا، فضل الرحمان",
        "link": "https://www.express.pk/story/2761640/jui-fazal-ur-rehman-address-queeta-jalsa-2761640/",
        "image_url": "https://img.express.pk/logo/expresslogo.webp",
        "article": "جمعیت علما اسلام کے سربراہ مولانا فضل الرحمان نے کہا ہے کہ بھارت اور اسرائیل کا اتحاد تاریخ کا حصہ ہے، مودی سرکاری نے اسرائیلی نمائندہ بن کر پاکستان پر حملہ کیا مگر ہم نے بھرپور جواب دے کر غزہ کا بدلہ لے لیا۔\nکوئٹہ میں جے یو آئی کی جانب سے منعقدہ بھارت اور اسرائیل مخالف ملین مارچ سے خطاب کرتے ہوئے مولانا فضل الرحمان نے کہا کہ اسرائیل پہلے دن سے پاکستان کا دشمن ہے، انڈیا نے اسرائیل کا نمائندہ بن کر پاکستان پر حملہ کیا۔\nانہوں نے کہا کہ بھارت کو دندان شکست جواب اور عبرتناک شکست دے کر پاکستان نے غزہ کا بدلہ لے لیا۔\nجے یو آئی سربراہ نے کہا کہ اسرائیل کے حوالے حکمران خواب خرگوش میں مصروف تھے مگر ہم نے روز اول سے اسرائیل کی حمایت کی اور آئندہ بھی کرتے رہیں گے جبکہ یہود ہنود ایک ہیں، اس معاملے پر پارلیمنٹ نے بھی جے یوآئی کا موقف تسلیم کرلیا۔\nمولانا فضل الرحمان نے کاہ کہ پاکستان کو مستقبل میں بھی انڈیا اسرائیل گٹھ جوڑ سے محتاط رہنا چاہیے، مسلم حکمران ہمت کریں تو اسرائیل کی قوت کو ختم کرسکتے ہیں۔\nانہوں نے کہا کہ مودی نے طاقت کے بل بوتے پر تنازعات حل کرنے کی کوشش کی، اب تم بے چارے سے اسمبلی میں نہیں بیٹھا جارہا، اب مودی کو اسکی اپنی پارلیمنٹ لعن طعن کررہی ہے۔\nسربراہ جے یو آئی نے مزید کہا کہ پاکستان میں آج مکمل یکجہتی موجود ہے اور قوم کا فقید المثال اتحاد نظر آرہا ہے، ہم اپنے اوپر غلط نظر ڈالنے والوں کو کسی صورت بھی برداشت نہیں کریں گے۔\nمولانا فضل الرحمان نے کہا کہ دریائے سندھ پر نہریں بنانے اور مائنز منرل ایکٹ سے بلوچستان کے پی متاثر ہونگے، آئین کے مطابق تمام صوبوں کو انکے وسائل پر حق و اختیار حاصل ہے۔",
        "published_date": "Thu, 15 May 25 14:27:26 +0000",
        "source": "Express Urdu"
    },
    {
        "guid": "fd59c2ce0b5e8c3185b9474f8e674cb6",
        "title": "ترکیہ میں روس اور یوکرین کے درمیان جنگ کے خاتمے کیلیے براہِ راست مذاکرات",
        "link": "https://www.express.pk/story/2761639/russia-ukraine-war-deal-turkey-2761639/",
        "image_url": "https://img.express.pk/logo/expresslogo.webp",
        "article": "روس اور یوکرین کے درمیان ہونے والی جنگ کے خاتمے کی کوششوں میں امید کی کرن پیدا ہو گئی۔\nعالمی خبر رساں ادارے کے مطابق روس اور یوکرین کے درمیان آج جمعرات کے روز ترکیہ کے شہر استنبول میں ایک طویل وقفے کے بعد براہِ راست مذاکرات ہونے جا رہے ہیں۔\nروسی صدر ولادیمیر پیوٹن نے ترکیہ میں اس ملاقات کی تجویز دی تھی تاہم وہ خود مذاکرات میں شریک نہیں ہوں گے۔\nدوسری جانب یوکرینی صدر وولودیمیر زیلنسکی ترک صدر طیب اردوان سے ملاقات کے لیے انقرہ پہنچ گئے۔\nمیڈیا سے گفتگو میں یوکرینی صدر کا کہنا تھا کہ ترکیہ اور امریکا کی کوششوں کے پیشِ نظر وہ وزیر دفاع کی سربراہی میں ایک اعلیٰ سطحی وفد استنبول روانہ کریں گے۔\nامریکی صدر کے ایلچی اسٹیو وٹکوف اور کیتھ کیلوگ بھی مذاکرات کے لیے استنبول پہنچ رہے ہیں جس سے بین الاقوامی سطح پر ان مذاکرات کی اہمیت بڑھ گئی ہے۔\nدوسری جانب روس نے ولادیمیر میدنسکی کی سربراہی میں ایک نسبتاً نچلی سطح کا وفد بھیجا ہے۔ ولادیمیر میدنسکی 2022 کے مختصر مذاکرات میں بھی شامل تھے۔\nجس پر یورپی ممالک نے کڑی تنقید کرتے ہوئے کہا کہ روس امن مذاکرات میں سنجیدہ نہیں ہے۔\nیاد رہے کہ یہ مذاکرات 2022 کے بعد روس اور یوکرین کے درمیان ہونے والے پہلے براہِ راست مذاکرات ہوں گے۔\nادھر ترک وزیرِ خارجہ نے نیٹو کے ایک اجلاس کے بعد پُرامید لہجے میں کہا تھا کہ اگر فریقین اپنے مؤقف میں ہم آہنگی پیدا کر لیتے ہیں اور باہمی اعتماد قائم ہو جاتا ہے تو یہ امن کی طرف ایک بہت اہم قدم ہو گا۔\nیاد رہے کہ دونوں ممالک کے درمیان 2014 سے وقفے وقفے سے جنگ ہوتی رہی ہے اور 2022 سے مسلسل جاری ہے۔",
        "published_date": "Thu, 15 May 25 14:25:35 +0000",
        "source": "Express Urdu"
    },
    {
        "guid": "9462764bf6d98ecccde0c3ec5a29c9e4",
        "title": "زرمبادلہ کے سرکاری ذخائر میں بڑا اضافہ",
        "link": "https://www.express.pk/story/2761638/foreign-exchange-raised-2761638/",
        "image_url": "https://img.express.pk/logo/expresslogo.webp",
        "article": "اسٹیٹ بینک آف پاکستان نے کہا ہے کہ گزشتہ ہفتے کے دوران زرمبادلہ کے سرکاری ذخائر میں بڑا اضافہ ہوا ہے جبکہ عالمی مالیاتی ادارہ (آئی ایم ایف) سے ملنے والی قرض کی قسط اگلے ہفتے جاری ہونے والے اعداد وشمار میں شامل کی جائے گی۔\nمرکزی بینک کے اعداد وشمار کے مطابق زرمبادلہ کے سرکاری ذخائر میں گزشتہ ہفتے کے دوران 9 مئی کو 7 کروڑ 10 لاکھ ڈالر کا اضافہ ہوا، جس کے نتیجے میں زرمبادلہ کے سرکاری\nذخائر کی مالیت 10 ارب 40 کروڑ 31 لاکھ ڈالر کی سطح پر آگئی ہے۔\nاسٹیٹ بینک نے بتایا کہ 9  مئی کو زرمبادلہ کے مجموعی ذخائر کی مالیت 15 ارب 61 کروڑ 31 لاکھ ڈالر ریکارڈ کی گئی ہے۔\nاعدد وشمار کے مطابق کمرشل بینکوں کے پاس 5 ارب 21 کروڑ 7 لاکھ ڈالر کے ذخائر موجود ہیں۔\nاسٹیٹ بینک آف پاکستان نے وضاحت کی ہے کہ آئی ایم ایف سے ملنے والی قرض کی دوسری قسط ایک ارب 2 کروڑ30 لاکھ ڈالر 16 مئی کو جاری ہونے والے اعداد وشمار میں شامل ہوں گے۔",
        "published_date": "Thu, 15 May 25 14:22:04 +0000",
        "source": "Express Urdu"
    },
    {
        "guid": "713767cac8555a9ea2de94a73b4a2866",
        "title": "بھارت کی جانب سے جنگ بندی کی خلاف ورزی پر مؤثر اور یقینی جواب دیا جائے گا، ڈی جی آئی ایس پی آر",
        "link": "https://www.express.pk/story/2761637/if-india-violate-ceasefire-than-swift-answer-will-be-given-says-dg-ispr-2761637/",
        "image_url": "https://img.express.pk/logo/expresslogo.webp",
        "article": "پاک فوج کے شعبہ تعلقات عامہ (آئی ایس پی آر) کے ڈائریکٹر جنرل (ڈی جی) لیفٹننٹ جنرل احمد شریف چوہدری نے کہا ہے کہ بھارت کی جانب سے جنگ بندی کی خلاف ورزی کرنے کی کوشش کی گئی تو مؤثر اور یقینی جواب دیا جائے گا۔\nمعرکہ بنیان مرصوص اور کشمیر پر ڈی جی آئی ایس پی آر لیفٹیننٹ جنرل احمد شریف چوہدری نے دو ٹوک مؤقف اپناتے ہوئے بھارت کی جانب سے جنگ بندی کی خلاف ورزی  کی صورت میں تیز اور یقینی جواب کا عزم کا اعادہ کیا۔\nلیفٹیننٹ جنرل احمد شریف چوہدری نے اسکائی نیوز سے بات کرتے ہوئے کہا کہ جو بھی ہماری سرزمین، سالمیت اور خودمختاری کی خلاف ورزی کرنے کی کوشش کرے گا، ہمارا جواب بے رحمانہ ہو گا۔\nانہوں نے کہا کہ پاکستان اور بھارت دونوں ایٹمی طاقت ہیں لہٰذا سنگین کشیدگی تباہی کا باعث ہو گی، اگر بھارت سمجھتا ہے کہ وہ پاکستان کے خلاف جنگ کا محاذ کھڑا کر سکتا ہے تو یہ خطے میں تباہی کا باعث ہوگا۔\nڈی جی آئی ایس پی آر نے کہا کہ امریکا جیسے ممالک جوہری خطرات کے پیش نظر بھارت کے عزائم کو بخوبی جان چکے ہیں۔\nمسئلہ کشمیر پر بات کرتے ہوئے انہوں نے کہا کہ بھارت اس مسئلے کو \"اندرونی\" معاملہ قرار دے کر فوج کی بڑی تعداد میں موجودگی کے ساتھ کشمیریوں کو \"ہراساں\" کر رہا ہے۔\nلیفٹننٹ جنرل احمد شریف چوہدری نے کہا کہ مسئلہ کشمیر کو اقوام متحدہ کی سلامتی کونسل کی قرارداد کے مطابق کشمیری عوام کو حل کرنا ہوگا۔\nڈی جی آئی ایس پی آر نے کہا کہ پاکستانی مؤقف کے مطابق اس نے بھارت کی بہت بڑی مسلح افواج کے باوجود ایک بہت بڑی فوجی فتح حاصل کی ہے۔\nلیفٹننٹ جنرل احمد شریف چوہدری نے کہا کہ بھارت اس بات پر ناراض ہے کہ امریکا اس بحران کے دوران مسئلہ کشمیر کو اجاگر کر رہا ہے، امریکا کے لیے اصل امتحان یہ ہے کہ وہ  بھارت پر کتنا دباؤ ڈال سکتا ہے۔",
        "published_date": "Thu, 15 May 25 14:08:05 +0000",
        "source": "Express Urdu"
    },
    {
        "guid": "a577f286442920f9986da9d77ec781f9",
        "title": "پاک فوج سے اظہار یکجہتی کے لیے یوم تشکر، وفاقی وزیراطلاعات نے تفصیلات بتادیں",
        "link": "https://www.express.pk/story/2761636/yome-tashakur-on-solidarity-with-pak-army-information-minister-gave-details-2761636/",
        "image_url": "https://img.express.pk/logo/expresslogo.webp",
        "article": "وفاقی وزیراطلاعات و نشریات عطااللہ تارڑ نے کہا ہے کہ پاک فوج سے اظہار یک جہتی کے لیے کل ملک بھر میں یوم تشکر منایا جائے گا اور اس سلسلے میں اسلام آباد میں 31 اور صوبائی دارالحکومتوں میں 21 توپوں کی سلامی دی جائے گی۔\nوفاقی وزیراطلاعات و نشریات عطا اللہ تارڑ نے پاک فوج سے اظہار یکجہتی کے لیے یوم تشکر کے حوالے سے گفتگو کرتے ہوئے کہا کہ معرکہ حق میں تاریخی فتح پر کل ملک بھر میں یوم تشکر منایا جائے گا۔\nانہوں نے کہا کہ عوام کل اللہ تعالیٰ کی بارگاہ میں سجدہ شکر بجا لائیں گے، مسلح افواج نے بہادر ی سے ملکی سرحدوں کا دفاع کیا، دن کے آغاز پر مسلح افواج اور ملک کے لیے خصوصی دعائیں کی جائیں گی۔\nان کا کہنا تھا کہ ملک بھر میں پرچم کشائی کی تقاریب اور شہدا کی قبروں پر حاضری دی جائے گی، مزار قائد اور مزار اقبال پر گارڈز کی تبدیلی کی پروقار تقریبات ہوں گی۔\nوفاقی وزیر اطلاعات نے کہا کہ شہداکی یادگاروں پر دعائیہ تقاریب اور پھول رکھے جائیں گے، وفاقی دارالحکومت میں 31 اور صوبائی دارالحکومتوں میں 21 توپوں کی سلامی دی جائے گی۔\nعطا اللہ تارڑ نے بتایا کہ یوم تشکر کی خصوصی تقریب کل رات پاکستان مونومنٹ اسلام آباد میں ہوگی اور وزیراعظم شہبازشریف تقریب کے مہمان خصوصی  ہوں گے، چیئرمین جوائنٹ چیفس آف اسٹاف کمیٹی اور سروسز چیفس بھی تقریب میں شریک ہوں گے۔",
        "published_date": "Thu, 15 May 25 13:51:48 +0000",
        "source": "Express Urdu"
    },
    {
        "guid": "784361bb978ffa7104929d226cc5867d",
        "title": "سوشل میڈیا پر کل یوم تشکر پر تعطیل کی خبر؛ سرکاری وضاحت سامنے آگئی",
        "link": "https://www.express.pk/story/2761635/no-holiday-16-may-day-of-thanks-2761635/",
        "image_url": "https://img.express.pk/logo/expresslogo.webp",
        "article": "حکومت کی جانب سے معرکہ حق اور آپریشن بُنیان مرصوص میں شاندار کامیابی پر ملک بھر میں 16 مئی کو یوم تشکر سرکاری سطح پر منانے کا اعلان کیا گیا ہے۔\nحکومت کی جانب سے کیے جانے والے اعلان کے بعد سماجی رابطے کی سائٹ پر عام تعطیل کے حوالے سے نوٹی فکیشن وائرل ہوا جس میں دعویٰ کیا گیا کہ 16 مئی کو یوم تشکر کے سلسلے میں ملک بھر میں چھٹی ہوگی اور تمام تعلیمی ادارے، دفاتر بند رہیں گے۔\nسرکاری ذرائع نے اس حوالے سے وضاحت پیش کرتے ہوئے کہا کہ ملک بھرمیں یوم تشکر کے سلسلے میں کوئی عام تعطیل نہیں ہوگی اور نہ ہی اس میں کوئی صداقت ہے۔\nذرائع نے کہا کہ یوم تشکرکے موقع پرعام تعطیل کا سوشل میڈیا پروائرل ہونے والا نوٹی فکیشن جعلی ہے۔",
        "published_date": "Thu, 15 May 25 13:43:23 +0000",
        "source": "Express Urdu"
    },
    {
        "guid": "4f4639a2dd05b683302410853460de5a",
        "title": "سیالکوٹ میں با اثر ملزمان کے ہاتھوں مسیحی نوجوان کا بہیمانہ قتل ہائی پروفائل کیس قرار",
        "link": "https://www.express.pk/story/2761634/the-brutal-murder-case-of-a-christian-youth-in-sialkot-has-been-declared-high-profile-2761634/",
        "image_url": "https://img.express.pk/logo/expresslogo.webp",
        "article": "پراسیکیوٹر جنرل پنجاب نے سیالکوٹ میں مسیحی نوجوان کے بہیمانہ قتل کیس کو ہائی پروفائل قرار دے دیا۔\nپراسیکیوٹر جنرل پنجاب نے تفتیشی افسر کو ریکارڈ سمیت طلب کر لیا، مسیحی نوجوان کے قتل کا مقدمہ سیالکوٹ کے تھانہ موترہ میں درج ہے۔\nایف آئی آر کے متن کے مطابق کاشف مسیح کو بہیمانہ تشدد کرکے ٹانگوں میں کیل ٹھونکے گئے، ملزمان نے ڈنڈے سوٹوں سے تشدد کا نشانہ بنایا جس سے کاشف شدید زخمی ہو گیا، کاشف تھوڑی دیر بعد زخموں کی تاب نہ لاتے ہوئے فوت ہو گیا۔ \nیہ بھی پڑھیں: ڈسکہ: موبائل چوری کے الزام میں بااثر افراد کا نوجوان پر کیلیں ٹھوک کر بدترین تشدد، جان سے مار ڈالا\nپراسیکیوٹر جنرل پنجاب نے کہا کہ ہر کسی کی جان و مال کی تحفظ کرنا پراسیکیوشن کی ذمہ داری ہے، بلا تفریق کارروائی کر کے ملزمان کو کیفرکردار تک پہنچایا جائے گا، اقلیتوں کا تحفظ بھی ریاست کی ذمہ داری ہے۔ \nان کا کہنا تھا کہ ریاست اقلیتی برادری کے ساتھ ہے، مکمل انصاف فراہم کیا جائے گا، مریم نواز کے وژن کے تحت پراسیکیوشن انصاف کی فراہمی کےلیے دن رات محنت کر رہی ہے۔",
        "published_date": "Thu, 15 May 25 13:42:07 +0000",
        "source": "Express Urdu"
    },
    {
        "guid": "ba86d4622c67dc39fb3a8493ccbaeca2",
        "title": "امریکا ٹیرف کو پاکستان کے ساتھ تجارت کی راہ میں رکاوٹ کے طور پر دیکھ رہا ہے، وزیرتجارت",
        "link": "https://www.express.pk/story/2761633/america-consider-tariff-a-hurdle-to-trade-with-pakistan-2761633/",
        "image_url": "https://img.express.pk/logo/expresslogo.webp",
        "article": "وزیرتجارت جام کمال خان نے پاکستان سے تجارت کے لیے امریکی خواہش کو مثبت قرار دیتے ہوئے کہا ہے کہ امریکا ٹیرف کو پاکستان کے ساتھ تجارت کے لیے ایک رکاوٹ کے طور پر دیکھ رہا ہے۔\nایکسپریس نیوز سے خصوصی گفتگو کرتے ہوئے وزیرتجارت جام کمال نے کہا کہ امریکا چاہتا ہے کہ پاکستان کے ساتھ تجارت بڑھائے، امریکا ٹیرف کو پاکستان کے ساتھ تجارت کی راہ میں ایک رکاوٹ کے تحت دیکھ رہا ہے۔\nٹرمپ کے بیان کے بعد پاکستان پر لگائے گئے ٹیرف میں متوقع کمی کے حوالے سے بات کرتے ہوئے انہوں نے کہا کہ یہ ہمارے لیے ایک مثبت بات ہے۔\nان کا کہنا تھا کہ وزیراعظم نے ایک مضبوط کمیٹی پہلے ہی قائم کی ہوئی ہے جس کی سربراہی وزیر خزانہ کر رہے ہیں، اس کمیٹی میں وزارت تجارت، وزارت پیٹرولیم، فوڈ اینڈ سیکیورٹی اور پرائیویٹ سیکٹر کے لوگ بھی معاونت کر رہے ہیں۔\nجام کمال کا کہنا تھا کہ پچھلے ایک ڈیڑھ ماہ میں یہ کمیٹی ٹیرف کے حوالے سے کام کر رہی ہے، کمیٹی یہ اندازہ لگا رہی ہے کہ وہ کون سے فیکٹرز ہیں جن پر امریکا کے ساتھ بات کی جاسکتی ہے۔\nوفاقی وزیر نے کہا کہ حالیہ صورت کے بعد ٹرمپ کا بیان پاکستان کی مضبوطی کو بھی اجاگر کرتا ہے۔",
        "published_date": "Thu, 15 May 25 13:35:10 +0000",
        "source": "Express Urdu"
    },
    {
        "guid": "e570e2cad2db0bbb041dac7cfd192067",
        "title": "پاک بھارت جنگ نے سرحدی علاقوں کے باسیوں کی سوچ بدل دی",
        "link": "https://www.express.pk/story/2761631/the-indo-pak-war-changed-the-thinking-of-the-residents-of-the-border-areas-2761631/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان حالیہ مختصر جنگ نے لاہور کے سرحدی علاقوں میں بسنے والوں کی جنگ سے متعلق سوچ اور خوف کو بدل کر رکھ دیا، جدید ٹیکنالوجی جیسے جنگی طیارے، میزائل اور ڈرونز پر مبنی اس جنگ نے توپ و ٹینکوں سے لڑی جانے والی روایتی جنگ کا تصور تبدیل ہوگیا ہے۔\nبی آر بی (بمبانوالی راوی بیدیاں) نہر کے مشرقی جانب واقع دیہات، جو ماضی میں جنگوں کے دوران خالی کروا لیے جاتے تھے، اس بار پُرسکون اور مطمئن رہے۔\nعلاقہ مکین ملک محمد بشیر کا کہنا ہے کہ 1965 اور 1971 کی جنگوں کے برعکس، حالیہ کشیدگی کے دوران نہ تو لوگوں نے نقل مکانی کی اور نہ ہی خوف و ہراس پھیلنے دیا۔\nایک اور شہری محمد الطاف نے کہا کہ اب کے بار تو \"ایک چڑیا بھی شہر کی طرف نہیں گئی\"، لوگوں نے اپنے گھروں کو نہیں چھوڑا، بلکہ صبر و یقین کے ساتھ سرحدوں پر قیام پذیر رہے۔\nرانا احسان الہی نامی شہری کا کہنا تھا کہ اگر آج سوشل میڈیا اور ٹی وی نہ ہوتا تو شاید ہمیں خبر بھی نہ ہوتی کہ کوئی جنگ ہوئی ہے۔\nنوجوان محمد قیصر نے بتایا کہ اس جنگ میں نہ توپوں کی آواز سنائی دی اور نہ ہی ٹینکوں کی گھن گرج، بلکہ خاموشی سے جدید ٹیکنالوجی کی مدد سے جنگ لڑی گئی، جس میں پاکستان کو اللہ تعالیٰ نے کامیابی عطا فرمائی۔\nمقامی افراد کے مطابق حالیہ جنگ نے نہ صرف ان کے خوف کو ختم کیا بلکہ انہیں مزید حوصلہ اور جرات بھی بخشی ہے۔\nواضح رہے کہ 1965ء کی جنگ میں لاہور کی بی آر بی نہر سے مشرقی جانب کے علاقے سیز فائر تک انڈین فوج کے قبضے میں رہے تھے، جنگ ختم ہونے کے بعد جب لوگ گھروں کو واپس آئے تو سب کچھ تباہ ہوچکا تھا لیکن حالیہ جنگ نے لوگوں کے دل سے جنگ کا خوف نکال کرانہیں نڈر اور بہادر بنا دیا ہے۔",
        "published_date": "Thu, 15 May 25 13:24:56 +0000",
        "source": "Express Urdu"
    },
    {
        "guid": "c9701d834dd481652ba8bf183a945245",
        "title": "ایران کیساتھ جوہری معاہدہ طے ہونے کے قریب پہنچ گیا، صدر ٹرمپ کا دعویٰ",
        "link": "https://www.express.pk/story/2761630/trump-claim-close-to-iran-nuclear-deal-2761630/",
        "image_url": "https://img.express.pk/logo/expresslogo.webp",
        "article": "صدر ڈونلڈ ٹرمپ نے دعویٰ کیا ہے کہ ایران نے امریکا کے ساتھ کسی حد تک جوہری معاہدے کی شرائط پر رضامندی ظاہر کی ہے۔\nعالمی خبر رساں ادارے کے مطابق ان خیالات کا اظہار امریکی صدر نے مشرق وسطیٰ کے اپنے دورے کے دوران قطر کے دارالحکومت دوحہ میں میڈیا سے گفتگو میں کیا۔\nانھوں نے مزید کہا کہ دونوں ممالک کے درمیان حالیہ مذاکرات انتہائی سنجیدہ اور طویل مدتی امن کے لیے اہم پیشرفت ہیں۔\nامریکی صدر ٹرمپ نے کہا کہ میرے خیال میں ہم ایران کے ساتھ کسی معاہدے کے قریب پہنچ چکے ہیں اور یہ بغیر کسی فوجی کارروائی کے ہوا ہے۔\nاس سے قبل ایران کے سپریم لیڈر آیت اللہ علی خامنہ ای کے مشیر نے امریکی میڈیا کو بتایا تھا کہ اگر امریکا ایران پر عائد اقتصادی پابندیاں ختم کر دے تو ایران بھی اپنے جوہری پروگرام میں بڑی حد تک نرمی کے لیے تیار ہے۔\nتاہم امریکا کا مؤقف ہے کہ ایران کو یورینیم کی افزودگی مکمل طور پر ترک کرنی چاہیے تاکہ وہ جوہری ہتھیار تیار نہ کر سکے۔\nجس کے جواب میں ایران کا ہمیشہ یہ اصرار رہا ہے کہ اس کا جوہری پروگرام مکمل طور پر پرامن مقاصد کے لیے ہے۔\nیاد رہے کہ ایران اور امریکا کے درمیان جوہری پروگرام پر حالیہ مذاکرات اتوار کے روز اختتام پذیر ہوگئے۔\nامریکی مشرق وسطیٰ کے نمائندہ خصوصی اسٹیو وٹکوف نے مذاکرات کو حوصلہ افزا جب کہ ایرانی وزیر خارجہ عباس عراقچی نے \"مشکل مگر سودمند\" قرار دیا تھا۔\nامریکی حکام کے مطابق حالیہ مذاکرات تین گھنٹے سے زائد جاری رہے اور فریقین نے تکنیکی پہلوؤں پر مزید کام کرنے پر اتفاق کیا ہے۔\nایک سینئر امریکی اہلکار نے کہا کہ ہم آج کے نتائج سے حوصلہ افزائی حاصل کر رہے ہیں اور آئندہ ملاقات کے منتظر رہیں گے۔\nانھوں نے خبردار کیا تھا کہ اگر نئے مذاکرات ناکام ہوئے تو ایران کے جوہری تنصیبات پر فوجی کارروائی کر سکتے ہیں۔\nتاہم حالیہ پیشرفت سے ظاہر ہوتا ہے کہ دونوں ممالک کسی نئے معاہدے کی جانب بڑھ رہے ہیں جو خطے میں کشیدگی کو کم کر سکتا ہے۔\n یاد رہے کہ صدر ٹرمپ 2018 میں اپنے پہلے دورِ اقتدار میں ایران اور چھ عالمی طاقتوں کے درمیان ہونے والے جوہری معاہدے سے دستبردار ہوگئے تھے۔\nجنھیں سابق صدر جوبائیڈن کے دور میں بحال کرنے کی کوششیں کی گئیں اور مذاکرات کے کئی دور بے نتیجہ ثابت ہوئے تھے۔\nامریکا اور ایران کے درمیان یہ جوہری مذکرات جوبائیڈن کے بعد ٹرمپ کے دوسری بار صدر بننے کے بعد بھی جاری ہیں۔",
        "published_date": "Thu, 15 May 25 13:22:37 +0000",
        "source": "Express Urdu"
    },
    {
        "guid": "c438e6759a6cea46bfbb7e416edbcda6",
        "title": "پاکستان کی بندرگاہوں کے چارجز خطے میں سب سے زیادہ ہونے کا انکشاف",
        "link": "https://www.express.pk/story/2761629/charges-of-pakistani-ports-are-higher-in-the-region-2761629/",
        "image_url": "https://img.express.pk/logo/expresslogo.webp",
        "article": "سینیٹ کی منصوبہ بندی کمیٹی کے اجلاس میں انکشاف ہوا کہ پاکستان کی بندرگاہوں کے چارجز خطے کی سب بندرگاہوں سے زیادہ ہیں جبکہ اراکین کمیٹی نے مطالبہ کیا کہ گوادر کی ترقی چاہیے تو اس کو ٹیکس فری زون ہونا چاہیے۔\nپاکستان پیپلزپارٹی (پی پی پی) کی سینیٹر قرات العین مری کی زیر صدارت سینیٹ منصوبہ بندی کمیٹی کا اجلاس ہوا جہاں حکام نے بریفنگ میں بتایا کہ پاکستان کی بندرگاہوں کے چارجز خطے کی سب بندرگاہوں سے زیادہ ہیں اور گوادر پورٹ کے شپنگ چارجز سب سے زیادہ ہیں۔\nچیئرپرسن کمیٹی قرات العین مری نے سوال کیا کہ ہماری بندرگاہوں پر اتنے چارجرز کون لگاتا ہے، جس پر حکام نے بتایا کہ یہ چارجز کسٹم اور گوادر پورٹ اتھارٹی والے لگاتے ہیں۔\nکمیٹی کے اراکین نے کہا کہ گوادر کی ترقی چاہیے تو اس کو ٹیکس فری زون ہونا چاہیے، کوئی باہر سے کیوں آئے یہاں جب ٹیکس اتنا ہوگا، یہ سلسلہ چلتا رہا تو گوادر اسی طرح پڑا رہے گا۔\nحکام نے بتایا کہ گوادر کے ذریعے چین کو 8 ہزار ناٹیکل مائلز سفر کم پڑے گا، اس وقت شنجیانگ سے چین کو 10 ہزار ناٹیکل مائلز زیادہ سفر پڑتا ہے، گوادر پورٹ کے ذریعے یہ سفر دو ہزار ناٹیکل مائلز بنتا ہے۔\nانہوں نے بتایا کہ 17 ملین بیرل آئل گوادر کے قریب سے گزرتا ہے، اس 17 ملین بیرل آئل میں ابھی گوادر کا کوئی کردار نہیں ہے۔\nاجلاس میں بتایا گیا کہ چاہ بہار گوادر پورٹ کے بعد بننا شروع ہوئی اور آج وہ فنکشنل ہے جبکہ گوادر پورٹ آج بھی فنکشنل نہیں ہے، 2009 میں گوادر پورٹ پر 70 جہاز آئے اور 2024 میں صرف 4 جہاز آئے۔\nسینیٹ کی منصوبہ بندی کمیٹی کے اجلاس میں انکشاف کیا گیا کہ پاکستان کی سب بندرگاہیں خطے میں دیگر بندرگاہوں سے زیادہ مہنگی ہیں حالانکہ 2017 سے 2024 تک گوادر بندرگاہ پر کوئی سرگرمی نہیں ہوئی۔",
        "published_date": "Thu, 15 May 25 13:21:18 +0000",
        "source": "Express Urdu"
    },
    {
        "guid": "3154d6b1c6b99b09630ee10eee948fb4",
        "title": "بنگلادیشی حکومت ٹی 20 سیریز کیلیے ٹیم کو  پاکستان بھیجے گی؟ کرکٹ بورڈ نے بتادیا",
        "link": "https://www.express.pk/story/2761628/is-bangladesh-goverment-send-team-to-pakistan-2761628/",
        "image_url": "https://img.express.pk/logo/expresslogo.webp",
        "article": "بنگلا دیش کی حکومت کی جانب سے اپنی ٹیم کو پاکستان کے خلاف سیریز کی اجازت دینے کا قوی امکان ظاہر کیا جارہا ہے۔\nبنگلادیشی کرکٹ بورڈ نے جمعرات کے روز جاری اپنے بیان میں بتایا کہ ہمیں پاکستان کیخلاف شیڈول سیریز کے حوالے سے حکومت کی جانب سے مثبت اشارے ملے ہیں اور امید ہے کہ دونوں ممالک کے درمیان سیریز ہوگی۔\nاعلامیے کے مطابق حکومت نے پاکستان کے دورے کی اجازت دینے پر غور شروع کردیا ہے اور جلد اس حوالے سے باضابطہ اجازت نامہ بورڈ کو ملنے کا بھی امکان ہے۔\nبنگلادیش کرکٹ بورڈ کا کہنا ہے کہ حکومت تقریبا پاکستان کے دورے پر رضامند ہے اور صرف رسمی کارروائی ہونا باقی ہے، دونوں ممالک کے درمیان 5 ٹی 20 میچز کی سیریز کھیلی جائے گی۔\nواضح رہے کہ اس سے قبل بنگلادیش کرکٹ بورڈ نے اپنے کھلاڑیوں کو پاکستان کے دورے کے حوالے سے دستاویزات مکمل کرنے کی ہدایت کی تھی۔\nواضح رہے کہ بنگلادیش کی ٹیم متحدہ عرب امارات سے دو میچز کی سیریز کھیلنے کیلیے 14 مئی کو یو اے ای روانہ ہوگی۔ جہاں شارجہ میں دونوں ممالک کی ٹیمیں 17 اور 19 مئی کو مدمقابل آئیں گی۔\nدوسری جانب پاکستان اور بنگلا دیش کے خلاف سیریز کا نیا مجوزہ پلان سامنے آگیا، پانچ ٹی ٹوئنٹی میچز کی سیریز کا آغآز اب لاہور سے ہونے کا امکان ہے۔\nذرائع کا کہنا ہے کہ پاکستان کرکٹ بورڈ کی جانب سے حتمی شیڈول مقامی معاملات طے ہونے کے بعد جاری کیا جائے گا۔ پی ایس ایل کو ری شیڈول کرنے کے بعد اب پاکستان اور بنگلہ دیش کے سیریز کا نیا پروگرام ترتیب دیا جارہا ہے۔\nذرائع کےمطابق نئی تجویز کے تحت اب ستائیس مئی کو پہلا میچ قذافی اسٹیڈیم میں کرانے کا جائزہ لیا جارہاہے۔ جس کے بعد دو میچز کی میزبانی فیصل آباد کو سونپی جائے گی جبکہ سیریز کے آخری دو میچ لاہور میں ہونے کا امکان ہے۔",
        "published_date": "Thu, 15 May 25 13:16:59 +0000",
        "source": "Express Urdu"
    },
    {
        "guid": "845998c9dfe0568c5b04469e6f02dd4e",
        "title": "بنیان مرصوص: سینیٹ میں افواج پاکستان کو خراج تحسین پیش کرنے کی قرارداد متقفہ منظور",
        "link": "https://www.express.pk/story/2761627/senate-pass-resolution-pak-army-buyan-marsos-2761627/",
        "image_url": "https://img.express.pk/logo/expresslogo.webp",
        "article": "آپریشن بُنیان مرصوص کی شاندار کامیابی پر سینیٹ نے پاک فوج کو خراج تحسین پیش کرنے کی قرارداد متفقہ طور پر منظور کرلی۔\nایکسپریس نیوز کے مطابق سینیٹ کے اجلاس میں وزیر قانون اعظم نذیر تارڑ نے پاک بھارت  حالیہ جنگ میں پاکستانی مسلح افواج کو خراج تحسین پیش کرنے کی قرارداد ایوان میں پیش کی۔\nقرار داد میں بھارت کو منہ توڑ جواب پر پاک فوج کو زبردست خراجِ تحسین کیا گیا ہے۔ متن میں پاکستان کا علاقائی اور عالمی امن کے مکمل عزم کا اعاد کیا گیا ہے۔\nاس کے علاوہ قرارداد میں مسئلہ کشمیر کو اقوام متحدہ کی قراردادوں کے مطابق حل کرنے کا مطالبہ کیا گیا جبکہ سندھ طاس معاہدے کی معطلی کی مسترد کرتے ہوئے اسے پاکستان کی سلامتی کا مسئلہ قرار دیا گیا ہے۔\nقرارداد میں لکھا گیا ہے کہ آپریشن بُنیان مرصوص کو کامیابی سے تکمیل ہونے پر افواج پاکستان کو خراج تحسین پیش کرتے ہیں، پاکستان کی عوام کو مبارکباد پیش کرتے ہیں جنہوں نے سیاست کو بالائے طاق رکھتے ہوئے قومی یک جہتی کا ثبوت دیا گیا۔\nقرارداد میں لکھا گیا ہے کہ پروفیشنل ملٹری آپریشن پر ایئر فورس کو خراج تحسین پیش کرتے ہیں، پاکستان کی دفاعی صلاحیت کو خراج عقیدت پیش کرتے ہیں۔\nقرارداد میں بھارت کی طرف سے پاکستان میں مساجد معصوم شہریوں پر حملہ کی مذمت بھی کی گئی ہے جبکہ کہا گیا ہے کہ پاکستان ہمیشہ امن کا خواہاں رہے گا، پاکستان تمام مسائل کا حل ہمیشہ بات چیت کرنے کا خواہاں ہے مسئلہ کشمیر پر بھی مذاکرات کا خواہش مند ہے۔\nقرارداد میں مزید لکھا گیا ہے کہ پاکستان کسی بھی طرح کے مس ایڈونچر کا بھارت کو بھرپور جواب دیتا رہے گا۔\nوزیر قانون کی جانب سے ایوان میں پیش کی گئی قرارداد کو ایوان نے متفقہ طور پر منظور کرلیا۔",
        "published_date": "Thu, 15 May 25 13:07:44 +0000",
        "source": "Express Urdu"
    },
    {
        "guid": "b34c6cd35a2bbbdd3aa56657a0f420be",
        "title": "خیبرپختونخوا: پی پی پی نے کوہستان میگا کرپشن کے خلاف نیب میں درخواست دائر کردی",
        "link": "https://www.express.pk/story/2761626/ppp-application-against-kohistan-mega-corruption-case-2761626/",
        "image_url": "https://img.express.pk/logo/expresslogo.webp",
        "article": "پاکستان پیپلز پارٹی (پی پی پی) خیبرپختونخوا نے کوہستان میں میگا کرپشن کے خلاف قومی احتساب بیورو (نیب) میں درخواست دائر کردی۔\nپیپلز پارٹی خیبرپختونخوا کے ترجمان گوہر انقلابی نے بتایا کہ پیپلز پارٹی خیبرپختونخوا کے جنرل سیکریٹری شازی خان نے میگا کرپشن کے خلاف نیب میں درخواست دائر کر دی ہے۔\nانہوں نے کہا کہ دوسروں پر الزام تراشی اورکرپشن کے الزامات لگانے والے سرٹیفائیڈ چور نکلے، خود کو ریاست مدینہ کے دعویدار کہنے والوں نے 2020 سے 2024 تک صرف ایک محکمے میں 40 ارب روپے کی کرپشن کی ہے۔\nگوہر انقلابی کا کہنا تھا کہ ایک ڈمپر ڈرائیور کے نا م پر فرضی کنسٹرکشن کمپنی بنا کر ان کے اکاؤنٹ میں 40 ارب روپے کی ٹرانزیکشن کی گئی، بہتی گنگا میں ہاتھ دھونے والوں میں صرف ملازمین شامل نہیں بلکہ اس میں صوبے کی اعلیٰ قیادت بھی شامل ہے۔\nان کا کہنا تھا کہ پیپلز پارٹی خیبرپختونخوا مطالبہ کرتی ہے کہ ان کے نام بھی عوام کے سامنے لائے جائیں کیونکہ یہ جو پارسا بنے ہوئے ہیں یہ سر تاپا کرپشن میں ڈوبے ہوئے ہیں۔\nترجمان پی پی پی خیبرپختونخوا نے کہا کہ تاریخ کی بدترین مثال قائم کرنے پر صوبائی حکومت کی خاموشی لمحہ فکریہ ہے۔",
        "published_date": "Thu, 15 May 25 12:59:36 +0000",
        "source": "Express Urdu"
    },
    {
        "guid": "068320d6d67320a2c26845059832221e",
        "title": "سیز فائر میں پہل ہم نے نہیں کی امریکی وزیر خارجہ نے کہا بھارت جنگ بندی چاہتا ہے، اسحاق ڈار",
        "link": "https://www.express.pk/story/2761625/ishaq-dar-speech-in-national-assembly-about-pakistan-india-war-2761625/",
        "image_url": "https://img.express.pk/logo/expresslogo.webp",
        "article": "نائب وزیراعظم اور وزیر خارجہ اسحاق ڈار نے کہا ہے کہ ہم نے کسی سے سیز فائر کی درخواست نہیں کی پہلے امریکی وزیر خارجہ کا فون آیا کہ بھارت جنگ بندی چاہتا ہے تو ہم نے رضامندی ظاہر کی پھر سعودی عرب، ترکی اور چین سے فون آئے۔\nسینیٹ میں اظہار خیال کرتے ہوئے اسحاق ڈار نے کہا کہ جنگ سے قبل ہی ہم دوست ممالک سے رابطے میں تھے، ہم نے دوست ممالک کو اپنے تحمل سے آگاہ کیا، تمام ممالک نے یہی کہا کہ دونوں ممالک ایٹمی قوت ہیں اس لیے تحمل کا مظاہرہ کریں، ہم نے ہر ملک کے سربراہ و وزیر خارجہ سے کہا کہ ہم حملے میں پہل نہیں کریں گے مگر بھارت کے کارروائی کی تو جواب ضرور دیں گے۔\nوزیر خارجہ نے کہا کہ پہلگام واقعہ ہوتے ہی بھارتی میڈیا نے پاکستان پر الزام عائد کردیا، پلوامہ کی طرح پہلگام پر بھی انٹرنیشنل میڈیا کو بھارت نے یہی بتایا کہ اس میں پاکستان ملوث ہے حالاں کہ پلوامہ میں بھی ثابت نہیں کرسکے تھے، اس بار پاکستان نے انڈیا کا موقف بکنے نہیں دیا، ہم نے طے کیا کہ اینٹ کا جواب پتھر سے دیں گے، وزیراعظم نے پہلگام واقعے کی شفاف تحقیقات کی پیشکش کی مگر بھارت نہیں مانا اور کوئی ثبوت فراہم نہیں کیا۔\nاسحاق ڈار نے کہا کہ 7 مئی کو 70 سے 80 بھارتی طیارے پاکستان آئے اور بھارتی طیاروں نے 24 پے لوڈز (بارودی مواد) ریلیز کیے، یہ دہشت گردوں پر نہیں مساجد اور معصوم شہریوں پر گرائے، ہم نے ان کے پانچ طیارے گرائے اس واقعے نے ثابت کردیا کہ پاکستان کا دفاع مضبوط ہے جب کہ ہمارا ایک بھی طیارہ تباہ نہیں ہوا، ہمارے جوابی حملے سے قبل ہی سکھ کمیونٹی کو ہمارے خلاف کرنے کے لیے ان کے علاقے میں بھارت نے خود بم گرائے، جھوٹ پھیلایا گیا کہ ہمارے ایف 16 وہاں گئے، امریکا نے اعلان کیا کہ کوئی ایف 16 نہ اڑا ہے اور نہ گرایا گیا ہے۔\nانہوں نے کہا کہ پاکستان پربے بنیاد الزام تراشی بھارتی کا وطیرہ ہے، قومی سلامتی کمیٹی نے بھارت کے خلاف فوری فیصلے کیے جن پر ہم نے عمل درآمد کیا۔\nاسحاق ڈار نے کہا کہ بھارت نے پہلے 24 گھنٹے میں 29 ڈرون پھر اگلے 24 گھنٹوں میں 80 ڈرون بھیجے، صرف ایک ڈرون نے فوجی زمین پر اٹیک کیا جس میں چار فوجی زخمی ہوئے، انہوں نے بیک وقت ہماری کئی بیسز اور ایئرپورٹ پر حملے کیے جس کا ہم نے بھرپور جواب دیا۔\nوزیر خارجہ نے کہا کہ ہم نے کہا تھا کہ ہم جب کارروائی کریں گے تو چھپا کر نہیں کریں گے اور ایسا ہی کیا جب ہم نے کارروائی کی تو دنیا نے دیکھی ہم نے کہا کہ حملے کی ویڈیوز ہم خود ریلیز کریں گے اور ریلیز کی، 60 کے قریب وزرائے خارجہ سے بات ہوئی اور موقف پر قائم تھے کہ حملہ ہوگا تو جواب دیں گے پہل نہیں کریں گے، ہم امن کے حامی ہیں، ہمارا جواب دنیا نے دیکھا، ٹیلی گراف نے پاکستانی فوج کی تعریف کی۔\nنائب وزیراعظم نے کہا کہ بھارت نے کشمیر کو ہڑپ کرنے کا جو فیصلہ کیا ہے اسے بھی مذاکرات میں ڈسکس کریں گے، انڈس واٹر ٹریٹی ہمارے لیے جنگ کا باعث ہے، اب تو عالمی بینک کے صدر اجے بنگا نے بھی کہہ دیا ہے کہ سندھ طاس معاہدہ بھارت نہ توڑ سکتا ہے نہ معطل کرسکتا ہے۔\nاسحاق ڈار نے کہا کہ انڈیا کا کم ازکم تین ارب ڈالر کا نقصان ہوا ہے جب کہ ہمارے ہاں جانی نقصان ہوا ہے، ہم نے کسی جگہ شہری تنصیبات پر حملہ نہیں کیا، ہمارے شہدا میں زیادہ تعداد عورتوں، بچوں اور معمر افراد کی ہے۔\nنائب وزیراعظم نے کہا کہ ہم نے سیز فائر کی درخواست کسی سے نہیں کی، پہلے امریکی وزیر خارجہ کا فون آیا کہ بھارت جنگ بندی کے لیے راضی ہے آپ جنگ بند کریں جس پر ہم نے انہیں یقین دلایا کہ ہمارے طرف سے جنگ بندی ہے پھر اس کے آدھے گھنٹے بعد سعودی وزیر خارجہ کا فون آیا اور کہا کہ آپ کو امریکی وزیر خارجہ کا فون آیا ہوگا جنگ بندی کے لیے، ہم نے کہا کہ ہماری طرف سے جنگ بندی ہے، اس حوالے سے ترکیہ، چین اور دیگر ممالک کے بھی فون آئے، دونوں طرف ساڑھے چار بجے جنگ بندی ہوئی۔\nانہوں نے کہا کہ پاکستان اب عالمی ڈپلومیسی میں غیر اہم ملک نہیں پاکستان اپنی اہمیت ثابت کرچکا ہے۔",
        "published_date": "Thu, 15 May 25 12:58:26 +0000",
        "source": "Express Urdu"
    },
    {
        "guid": "8be13eafbbddb2f29af180ae9158da84",
        "title": "پاکستان میں خواتین کے انٹر نیٹ استعمال کرنے کی شرح میں گذشتہ سال 12 فیصد اضافہ",
        "link": "https://www.express.pk/story/2761623/the-rate-of-internet-use-among-women-in-pakistan-increased-by-12-in-2024-2761623/",
        "image_url": "https://img.express.pk/logo/expresslogo.webp",
        "article": "پاکستان میں خواتین کے انٹر نیٹ استعمال کرنے کی شرح میں گذشتہ سال 2024 کے دوران 12فیصد اضافہ ہوا ہے ۔ جی ایس ایم اے کی موبائل جینڈرگیپ رپورٹ 2025 کے مطابق پاکستان میں 45 فیصد خواتین موبائل انٹر نیٹ استعمال کرتی ہیں جبکہ بھارت میں یہ شرح 39 اور بنگلہ دیش میں 26 فیصد ہے۔\nرپورٹ کے مطابق گذشتہ سال کے دوران ملک میں مردوں کے انٹر نیٹ استعمال کی شرح میں بھی 7 فیصد اضافہ ریکارڈ کیا گیا ہے۔\nواضح رہے کہ جنوبی ایشیائی ممالک کے مقابلہ میں پاکستان میں 93 فیصد مرد موبائل فون رکھتے ہیں جبکہ بھارت میں یہ شرح 71 فیصد اور بنگلہ دیش میں 68 فیصد ہے۔\nجی ایس ایم اے نے پاکستان کے ٹیلی کام کے شعبہ اور ریگولیٹرز کی کاوشوں کو سراہتے ہوئے کہا ہے کہ پاکستان ٹیلی کمیونیکیشن اتھارٹی (پی ٹی اے) نے 2020 ڈیجیٹل جینڈر انکلوژن سٹریٹیجی مرتب کی تھی جس کے بعد خواتین کے انٹر نیٹ استعمال کرنے کی شرح میں خاطرخواہ اضافہ ہواہے ۔\nواضح رہے کہ 2024 میں پاکستان میں موبائل انٹر نیٹ استعمال کرنے کی شرح میں نمایاں اضافہ کےساتھ ساتھ خواتین میں بھی انٹر نیٹ استعمال کرنے کی شرح بڑھی ہے۔\n2023 میں مردوں کے مقابلہ میں38 فیصد کم خواتین موبائل انٹر نیٹ سے استفادہ کر رہی تھیں جبکہ گذشتہ سال یہ تناسب 25 فیصد تک کم ہوگیا۔\nجی ایس ایم اے کی رپورٹ میں کہا گیا ہے کہ خواتین میں موبائل انٹر نیٹ استعمال کرنے کے رجحان میں اضافہ جیز ، ٹیلی نار اور یو فون کی کاوشوں کا عکاس ہے ۔",
        "published_date": "Thu, 15 May 25 12:44:43 +0000",
        "source": "Express Urdu"
    },
    {
        "guid": "72dd51b0d68f3aec7d3790c6479310ee",
        "title": "وفاقی حکومت نے 25 مئی سے آم برآمد کرنے کی اجازت دے دی",
        "link": "https://www.express.pk/story/2761622/federal-government-allows-mango-exports-from-may-25-2761622/",
        "image_url": "https://img.express.pk/logo/expresslogo.webp",
        "article": "وفاقی حکومت نے پچیس مئی سے آم برآمد کرنے کی اجازت دیدی ہے جس کیلئے ایکسپورٹ پالیسی آرڈر میں ترمیم کردی گئی ہے۔\nرپورٹ کے مطابق وزارت تجارت کے جاری کردہ نوٹیفکیشن میں بتایا گیا ہے کہ ایکسپورٹ پالیسی کے تحت قائم کردہ کمیٹی نے اسٹیک ہولڈرز کی درخواست پر کراپ سیزن2025 کیلئے آموں کی برآمد کے حوالے سے تاریخ میں توسیع کی سفارش کی ہے۔\nاس کو مد نظر رکھتے ہوئے وزارت تجارت نے باقاعدہ سرکلر جاری کیا ہے اس سرکلر میں بتایا گیا ہے کہ کراپ سیزن2025 سے پیدا ہونیوالے آم 25 مئی2025 سے برآمد کرنے کی اجازت ہوگی۔\nاس کیلئے ایکسپورٹ پالیسی آرڈر 2022 میں ترمیم کی گئی ہے، سرکلر میں بتایا گیا ہے کہ آموں کی برآمد کیلئے ایکسپورٹ پالیسی آرڈر 2022 میں دی گئی باقی تمام شرائط اسی طرح لاگو رہیں گی۔",
        "published_date": "Thu, 15 May 25 12:41:14 +0000",
        "source": "Express Urdu"
    },
    {
        "guid": "28e589fb25ad711a0a5c8b47e0e9ee1a",
        "title": "وزیرِ اعظم کا بھارتی طیاروں کو تباہ کرکے فضائی برتری قائم کرنے والی پاک فضائیہ کی  ائیربیس کا دورہ",
        "link": "https://www.express.pk/story/2761620/prime-minister-visits-pakistan-air-force-airbase-where-he-established-air-superiority-by-destroying-indian-aircraft-2761620/",
        "image_url": "https://img.express.pk/logo/expresslogo.webp",
        "article": "وزیرِ اعظم  شہباز شریف نے معرکہ حق میں دفاع وطن کے دوران بھارتی طیاروں کو تباہ کرکے پاکستان کی فضائی برتری قائم کرنے والے پاک فضائیہ کے شاہینوں سے ملاقات کیلئے کامرہ ائیربیس کا دورہ کیا ہے۔\nرپورٹ کے مطابق وزیرِ اعظم نے اکیسویں صدی کی سب سے طویل فضائی جھڑپوں میں سے ایک میں دشمن کی برتری کی خوش فہمی کو خاک میں ملانے والے پاک فضائیہ کے شاہینوں سے ملاقات کی۔\nنائب وزیرِ اعظم و وزیرِ خارجہ محمد اسحاق ڈار، وزیرِ دفاع خواجہ آصف، آرمی چیف جنرل سید عاصم منیر، ائیر چیف مارشل ظہیر احمد بابر سدھو، وزیر منصوبہ بندی احسن اقبال، وزیرِ اطلاعات و نشریات عطاء اللہ تارڑ اور اعلی سول و عسکری قیادت بھی وزیرِ اعظم کے ہمراہ موجود تھی۔ \nپاکستان ٹیلی ویژن وزیرِ اعظم کی بھارتی فضائی جارحیت کو ناکامی سے دوچار کرنے والے پاک فضائیہ کے شاہینوں سے تاریخی گفتگو آج شام کو نشر کرے گا۔",
        "published_date": "Thu, 15 May 25 12:18:46 +0000",
        "source": "Express Urdu"
    },
    {
        "guid": "f66a8d5b9c4cb2583e3962028dbf1c5a",
        "title": "پاکستان نے امریکا کو ’زیرو ٹیرف‘ دو طرفہ تجارتی معاہدے کی پیشکش کردی",
        "link": "https://www.express.pk/story/2761619/pakistan-offer-zero-tariff-us-2761619/",
        "image_url": "https://img.express.pk/logo/expresslogo.webp",
        "article": "پاکستان نے امریکا کے ساتھ تجارتی تعلقات کو فروغ دینے کے لیے ایک اہم پیشکش کرتے ہوئے زیرو ٹیرف کی بنیاد پر دو طرفہ تجارتی معاہدہ کرنے کی تجویز دی ہے۔\nذرائع کا کہنا ہے کہ پاکستان نے یہ تجویز امریکی صدر کے پاکستان کے ساتھ تجارت بڑھانے کے جواب میں دی ہے۔\n جس کے تحت پاکستان منتخب ٹیرف لائنز پر زیرو ٹیرف کے ساتھ باہمی مفادات کی بنیاد پر دوطرفہ معاہدہ کرنا چاہتا ہے۔\nذرائع کا مزید کہنا ہے کہ پاکستان امریکا کے ساتھ متعدد شعبوں میں دوطرفہ تجارت کو توسیع دینا چاہتا ہے.\nپاکستان کی امریکا کے ساتھ مختلف شعبوں اور مخصوص اشیاء پر زیرو ٹیرف کے ساتھ دو طرفہ معاہدہ کے کی پیشرفت ایسے وقت میں سامنے آئی ہے جب حال ہی میں امریکی صدر ڈونلڈ ٹرمپ نے پاکستان اور بھارت کے درمیان جنگ بندی کروانے میں کلیدی کردار ادا کیا۔\nجنگ بندی کے بعد صدر ٹرمپ نے دونوں ممالک کی قیادت کو سراہتے ہوئے کہا کہ وہ پاکستان اور بھارت دونوں کے ساتھ \"بہت زیادہ تجارت\" کریں گے۔\n\n \nامریکی صدر ڈونلڈ ٹرمپ نے اس وقت یہ بھی کہا تھا کہ انھوں نے تجارت کے بدلے دونوں ممالک کو جنگ بندی پر آمادہ کیا تھا۔ \nپاکستان اور بھارت کے درمیان کشیدگی کے خاتمے کے بعد اب پاک امریکا تجارتی تعاون بڑھنے کی امید پیدا ہوئی ہے۔ \nیاد رہے کہ پاکستان اور بھارت، جو دونوں ایٹمی طاقتیں ہیں، نے حالیہ برسوں کی بدترین فوجی کشیدگی کے بعد ہفتہ کے روز جنگ بندی کا اعلان کیا۔\nاس کشیدگی سے عالمی سطح پر خدشہ پیدا ہوا تھا کہ یہ تنازعہ مکمل جنگ کی صورت اختیار کرسکتا تھا۔\n\nیہ جنگ تب شروع ہوئی تھی جب بھارت نے بدھ کے روز پاکستان میں ایک مسجد اور معصوم شہریوں کو نشانہ بنایا تھا جس کے جواب میں پاک فوج نے آپریشن بُنیان مرصوص لانچ کیا اور بھارتی فوجی اڈوں کو نشانہ بنایا۔\nپاک فضائیہ نے بھارت کے 3 رافیل طیارے سمیت 6 طیارے مار گرائے تھے جن میں ایک ڈرون طیارہ بھی شامل تھا۔",
        "published_date": "Thu, 15 May 25 12:15:09 +0000",
        "source": "Express Urdu"
    },
    {
        "guid": "4d5b5efe90cce7c0bfa0530c2800c44b",
        "title": "معرکہ حق: حکومت کا کل قومی سطح پر یوم تشکر منانے کا اعلان",
        "link": "https://www.express.pk/story/2761618/fight-for-truth-pakistan-announces-nationwide-thanksgiving-day-tomorrow-2761618/",
        "image_url": "https://img.express.pk/logo/expresslogo.webp",
        "article": "وفاقی حکومت نے افواج پاکستان کو خراج تحسین پیش کرنے اور  معرکہ حق میں تاریخی فتح پر کل 16 مئی بروز جمعہ قومی سطح پر یوم تشکر منانے کا اعلان کردیا۔\nرپورٹ کے مطابق یوم تشکر کے موقع پر دن کا آغاز مسجدوں میں قرآن خوانی اور خصوصی دعاؤں سے کیا جائے گا، وفاقی درالحکومت میں 31 جبکہ صوبائی دارلحکومت میں 21 توپوں کی سلامی دی جائے گی۔\nمزار قائد اور مزار اقبال پر گارڈز کی تبدیلی کی تقریب کا انعقاد کیا جائے گا، پرچم کشائی کی تقریبات وفاقی اور صوبائی دارالحکومت میں منعقد کی جائیں گی۔\nملک بھر میں یادگار شہدا  پر  پھول رکھے جائیں گے اور دعائیہ تقریب منعقد ہو گی، آپریشن  بنیان مرصوص کے شہدا کو خراج عقیدت پیش کرنے کے لیے ان کے لواحقین سے خصوصی ملاقاتیں کی جائیں گی۔\nیوم تشکر کی نمایاں تقریب کل رات پاکستان مونومنٹ اسلام آباد میں منعقد ہوگی۔\nتقریب میں تمام مکاتب فِکرسے تعلق رکھنے والی اہم شخصیات شرکت کریں گی۔\nتقریب کے مہمان خصوصی وزیراعظم ہوں گے جب کہ  چیئرمین جوائنٹ چیفس آف اسٹاف کمیٹی اور مسلح افواج کے سربراہ بھی تقریب کا حصہ ہوں گے۔",
        "published_date": "Thu, 15 May 25 12:06:47 +0000",
        "source": "Express Urdu"
    },
    {
        "guid": "8079f338631255859ca77a44221e3c8b",
        "title": "ریلوے اسٹیشنز پر وائی فائی کی سہولت فراہم کرنے کا فیصلہ",
        "link": "https://www.express.pk/story/2761615/railway-stations-pr-wifi-ki-service-farham-krne-ka-faisla-2761615/",
        "image_url": "https://img.express.pk/logo/expresslogo.webp",
        "article": "ملک کے تمام بڑے ریلوے اسٹیشنز پر مسافروں کے لیے وائی فائی کی سہولت فراہم کرنے کا فیصلہ کر لیا گیا۔\nوفاقی وزیر حنیف عباسی اور پی آئی ٹی بی کے چئیرمین کی ملاقات ہوئی جس میں وائی فائی کی سہولیات کے حوالے سے مذاکرات ہوئے۔\nریلوے ملازمین کی حاضری بائیو میٹرک ہوگی، ریلوے کے تمام شعبوں کو ڈیجیٹل لائزیشن کی طرف لے جایا جائے گا۔\nوفاقی وزیر ریلوے محمد حنیف عباسی نے لاہور ریلوے اسٹیشن کا اچانک دورہ کرتے ہوئے صفائی ستھرائی کا معیار اور کھانے کی کوالٹی چیک کی۔\nانہوں نے ویٹنگ ایریا اور بزنس لاؤنج کو 60 دن میں مکمل اَپ گریڈ کرنے کی ہدایت کی اور کہا کہ ویٹنگ ایریا میں اے سی لگانے کا کام جلد نمٹایا جائے۔\nوزیر ریلوے نے لاہور ریلوے اسٹیشن کے پلیٹ فارم ایسکیلیٹر لگانے کی پیش رفت کا جائزہ بھی لیا۔ وفاقی وزیر کا کہنا تھا کہ رابطہ ایپلی کیشن کو آسان بنایا جائے گا۔",
        "published_date": "Thu, 15 May 25 12:00:31 +0000",
        "source": "Express Urdu"
    },
    {
        "guid": "62b0c18d28fb66862e771750432e068d",
        "title": "رافیل تباہ کرکےبھارت کو شرمسار کرنےوالے جے 10 سی کا ہیومن ماڈل بناکر پاک فضائیہ کو منفرد خراج تحسین",
        "link": "https://www.express.pk/story/2761614/a-unique-tribute-to-the-pakistan-air-force-by-making-a-human-model-of-the-j-10c-that-embarrassed-india-by-destroying-rafale-2761614/",
        "image_url": "https://img.express.pk/logo/expresslogo.webp",
        "article": "بھارت کا غرور خاک میں ملانے والی پاک فضائیہ کو مسلم انسٹیٹیوٹ نے شاندار خراج تحسین پیش کیا ہے۔\nرافیل کو تباہ اور بھارت کو شرمسار کرنے والے طیارے جے 10 سی کا ہیومن ماڈل بنا دیا گیا۔\nدربار سلطان باہو پر جذبہ حب الوطنی کا فقیدالمثال مظاہرہ کیا گیا، ہزاروں افراد نے مل کر افواج پاکستان کو خراج تحسین اور دوست ممالک کا شکریہ ادا کیا۔\n\"پاکستان کا مطلب کیا لا الہ الا اللہ\" کے نعروں سے فضا گونجتی رہی۔ چائنا، ترکیہ، آذربائیجان اور سعودی عرب سمیت پاکستان کا ساتھ دینے والے تمام ممالک کا شکریہ ادا کیا گیا۔\nجے ٹین سی کے انسانی ماڈل کے ایک طرف شرکا \"پاکستان زندہ باد\" تو دوسری طرف \"شکریہ چین، ترکیہ اور آذربائجان\" کے سانچے میں خود کو سموئے ہوئے تھے۔",
        "published_date": "Thu, 15 May 25 11:51:41 +0000",
        "source": "Express Urdu"
    },
    {
        "guid": "307e0b74c9c877477d99bdd6b6e7c069",
        "title": "شان مسعود کو قومی ٹیسٹ ٹیم کی کپتانی سے ہٹائے جانے امکان",
        "link": "https://www.express.pk/story/2761611/shan-masood-likely-to-be-replaced-as-pakistan-test-captain-2761611/",
        "image_url": "https://img.express.pk/logo/expresslogo.webp",
        "article": "پاکستانی ٹیسٹ ٹیم کی مسلسل ناقص کارکردگی پر قومی ٹیم کے کپتان شان مسعود کو قیادت سے ہٹائے جانے کا امکان ہے۔\nمیڈیا رپورٹس میں دعویٰ کیا جارہا ہے قومی ٹیسٹ ٹیم کے موجودہ نائب کپتان سعود شکیل کو کپتانی سپرد کی جاسکتی ہے، جس کا اعلان پاکستان کرکٹ بورڈ (پی سی بی) جلد کردے گا۔\nرپورٹس میں کہا گیا ہے کہ قیادت میں تبدیلی کا فیصلہ تقریباً حتمی شکل اختیار کرچکا ہے۔\nمزید پڑھیں: مصباح کا ایک مرتبہ پھر کوچنگ رول میں واپسی کا امکان\nقیادت میں تبدیلی اِیسے وقت میں سامنے آئی ہے جب گزشتہ روز خبر سامنے آئی تھی کہ مصباح الحق کو ٹیسٹ ٹیم کا نیا ہیڈکوچ بنایا جارہا ہے تاہم بورڈ نے تاحال تصدیق نہیں کی ہے۔\nشان مسعود کو نومبر 2023 میں ٹیسٹ ٹیم کا کپتان مقرر کیا گیا تھا تاہم انکی قیادت میں خاطر خواہ نتائج حاصل نہیں ہوسکے، البتہ ہوم گراؤنڈ پر پہلی بار بنگلادیش کیخلاف بدترین شکست کا منہ دیکھنا پڑا۔\nمزید پڑھیں: قومی ٹیم کے نئے ہیڈکوچ کا اعلان ہوگیا\nاِن کی کپتانی میں پاکستان نے 12 ٹیسٹ میچ کھیلے، جن میں سے صرف 3 جیتے اور 9 میں شکستوں کا سامنا کرنا پڑا۔\nمزید پڑھیں: 50، 50 لاکھ تنخواہ وصول کرنیوالے مینٹورز فارغ\nاسی طرح ورلڈ ٹیسٹ چیمپئین شپ سائیکل 2023-25 میں پاکستان کا سفر مایوس کن رہا اور 9ویں پوزیشن حاصل کی۔\nشان کی مسلسل ناقص پرفارمنس اور غیر مؤثر حکمت عملی نے سلیکٹرز اور ٹیم مینجمنٹ میں تشویش پیدا کردی تھی۔",
        "published_date": "Thu, 15 May 25 11:28:49 +0000",
        "source": "Express Urdu"
    },
    {
        "guid": "4135eb1d7fdc1448de74aa51a809f553",
        "title": "کراچی: علمائے دین کے قتل میں ملزمان کو 4 مرتبہ سزائے موت اور عمر قید کی سزا سنادی گئی",
        "link": "https://www.express.pk/story/2761610/karachi-suspects-sentenced-to-death-and-life-imprisonment-4-times-in-the-murder-of-religious-scholars-2761610/",
        "image_url": "https://img.express.pk/logo/expresslogo.webp",
        "article": "انسداد دہشتگردی کی خصوصی عدالت نے گلشن اقبال میں 2 عالم دین کے قتل کیس میں ملزم سید محسن عرف طلحہ عرف پاگل کو 4 مرتبہ سزائے موت اور دوسرے ملزم زین العابدین عرف سنی کو 4 مرتبہ عمر قید کی سزا سنادی۔\nکراچی سینٹرل جیل انسداد دہشتگردی کمپلیکس میں خصوصی عدالت نمبر 6 نے گلشن اقبال میں 2 عالم دین کے قتل کیس کا فیصلہ سنادیا۔\nعدالت نے ملزم سید محسن عرف طلحہ عرف پاگل کو 4 مرتبہ سزائے موت جبکہ دوسرے ملزم زین العابدین عرف سنی کو 4 مرتبہ عمر قید کی سزا کا حکم دیدیا۔\nعدالت نے دونوں ملزمان کو غیر قانونی اسلحہ رکھنے پر 5، 5 سال قید اور 50 ہزار جرمانہ بھی عائد کیا۔\nعدالت نے ملزم محسن عباس عرف پاگل کو 40 لاکھ روپے بطور ہرجانہ مقتولین کے اہلخانہ کو دینے کا حکم دیا ہے۔\nعدالت نے فیصلے میں کہا ہے کہ ہرجانے کی عدم ادائیگی پر ملزم کو ایک سال قید کی سزا بھگتنا ہوگی۔ ملزمان پرمفتی غلام اکبر اور مفتی کامران حسین کو قتل کرنے کا الزام ہے۔\nعدالت نے سید عباس حسین عرف عاشر اور عباس جعفری کو قتل کیس میں بری کردیا۔ عدالت نے ملزم عباس عرف عاشر کو سندھ اسلحہ ایکٹ میں 5 سال قید کی سزا سنائی ہے۔\nعدالتی فیصلے کے فورا بعد تینوں ملزمان کو گرفتار کرلیا گیا۔ ملزمان کیخلاف قاری حمد اللہ نے 23 اگست 2016 کو مقدمہ درج کرایا تھا، ملزمان کے 2 ساتھی مفرور ہیں۔ ملزمان کیخلاف گلشن اقبال پولیس نے مقدمہ درج کیا گیا تھا۔",
        "published_date": "Thu, 15 May 25 11:21:21 +0000",
        "source": "Express Urdu"
    },
    {
        "guid": "b0ea2b80ce1ebf15b5400c27ca1f20d7",
        "title": "کے الیکٹرک کے خلاف جوڈیشل کمیشن قائم کیا جائے، ایم کیو ایم کی سندھ اسمبلی میں قرارداد",
        "link": "https://www.express.pk/story/2761609/mqm-passes-resolution-in-sindh-assembly-calling-for-establishment-of-judicial-commission-against-k-electric-2761609/",
        "image_url": "https://img.express.pk/logo/expresslogo.webp",
        "article": "شہر میں اعلانیہ اور غیراعلانیہ لوڈشیڈنگ کے باعث ایم کیو ایم نے کے الیکٹرک کے خلاف جوڈیشل کمیشن کے قیام کا مطالبہ کردیا۔\nایکسپریس نیوز کے مطابق ایم کیو ایم کے رکن اسمبلی عامر صدیقی نے قرارداد سندھ اسمبلی میں جمع کروادی جس میں کہا گیا ہے کہ شہر بھر میں کے الیکٹرک شہریوں کے لئے عذاب بن گئی ہے، کے الیکٹرک کے خلاف سندھ حکومت جوڈیشل کمیشن قائم کرے۔\nقرارداد میں کہا گیا ہے کہ جوڈیشل کمیشن شہر میں غیر اعلانیہ لوڈشیڈنگ اور کے الیکٹرک کے لائسنس کا بھی جائزہ لے۔",
        "published_date": "Thu, 15 May 25 11:20:02 +0000",
        "source": "Express Urdu"
    },
    {
        "guid": "7ac6d89339ebf982227b6de5707928ac",
        "title": "ججز ٹرانسفرز کیس؛ حقائق کی بنیاد پر نہیں قانونی سوالات پر فیصلہ کرنا ہے، سپریم کورٹ",
        "link": "https://www.express.pk/story/2761608/judges-transfer-case-haqaiq-ki-bunyad-pr-nai-qanoni-sawalat-pr-faisla-krna-hai-supreme-court-2761608/",
        "image_url": "https://img.express.pk/logo/expresslogo.webp",
        "article": "ججز ٹرانسفرز کیس میں سپریم کورٹ آئینی بینچ کے سربراہ جسٹس محمد علی مظہر نے ریمارکس دیے کہ حقائق کی بنیاد پر فیصلہ نہیں کرنا بلکہ قانونی سوالات پر کرنا ہے۔\nجسٹس محمد علی مظہر کی سربراہی میں پانچ رکنی آئینی بینچ نے کیس کی سماعت کی۔\nسماعت کے آغاز پر وکیل منیر اے ملک نے دلائل دیتے ہوئے کہا کہ ججز کی سنیارٹی عدلیہ کی آزادی کے ساتھ منسلک ہے۔\nجسٹس شاہد بلال نے کہا کہ ماضی میں لاہور ہائیکورٹ کے تین ججز اسلام آباد ہائیکورٹ کے چیف جسٹس بنے۔ وکیل منیر اے ملک نے کہا کہ آرٹیکل 175/3 کے تحت عدلیہ کو ایگزیکٹو سے الگ رکھا گیا ہے۔\nجسٹس محمد علی مظہر نے استفسار کیا کہ سنیارٹی کا تعین کون کرے؟ وکیل نے بتایا کہ سنیارٹی کا تعین چیف جسٹس کرے گا۔ جسٹس مظہر نے کہا کہ چیف جسٹس کی جانب سے سنیارٹی تعین کا اختیار انتظامی ہے، چیف جسٹس کے انتظامی فیصلے کے خلاف متاثرہ فریق کہاں رجوع کرے گا۔ وکیل نے کہا کہ متاثرہ فریق مجاز عدالت سے داد رسی کے لیے رجوع کرے گا۔\nجسٹس نعیم اختر افغان نے ریمارکس دیے کہ ماضی میں لاہور ہائیکورٹ سے جسٹس سردار اسلم کو اسلام آباد ہائیکورٹ کا چیف جسٹس بنایا گیا۔\nوکیل منیر اے ملک نے دلائل میں کہا کہ جسٹس سردار اسلم کی تقرری آرٹیکل 193 کے تحت اسلام آباد ہائیکورٹ میں ہوئی، جسٹس سردار اسلم کا تبادلہ نہیں کیا گیا تھا بلکہ بطور چیف جسٹس اسلام آباد ہائیکورٹ تعیناتی کی گئی تھی۔ صدر نے چیف جسٹس اسلام آباد ہائیکورٹ کے لیے تبادلہ کا نہیں تقرری کا اختیار استعمال کیا۔\nجسٹس صلاح الدین پنور نے ریمارکس دیے کہ اس وقت 18 ترمیم اور جوڈیشل کمیشن نہیں تھا، اس وقت تقرری کا مکمل اختیار صدر پاکستان کے پاس تھا۔\nوکیل منیر اے ملک نے کہا کہ لاہور اور اسلام آباد ہائیکورٹ کے ججز کا آفس مختلف ہوتا ہے۔ اسلام آباد ہائیکورٹ اور دیگر ہائیکورٹس میں تقرری کے لیے جوڈیشل کمیشن کی تشکیل مختلف ہوتی ہے، ہر ہائیکورٹ کے جج کا حلف الگ اور حلف لینے والا بھی الگ ہوتا ہے، تبادلہ پر آئے ججز کا عمل حلف اٹھانے سے مکمل ہوتا ہے۔\nجسٹس محمد علی مظہر نے ریمارکس دیے کہ تبادلہ پر آیا جج نیا حلف لے گا اس پر آئین خاموش ہے۔ آرٹیکل 200 کو آرٹیکل 175اے کے ساتھ ملا کر پڑھنے سے کبھی جج کا ٹرانسفر نہیں ہوگا۔ آرٹیکل 200 کو آرٹیکل 175 اے سے ملایا تو نئی تقرری ہوگی۔\nدوران سماعت، جسٹس محمد علی مظہر نے ریمارکس دیے کہ کوئی جج مستقل جج کا حلف اٹھاتا ہی نہیں ہے، پہلے ایڈیشنل جج کا حلف ہوتا ہے، پھر جوڈیشل کمیشن کے ذریعے وہ مستقل ہوتا ہے، پھر اگر وہ جج چیف جسٹس بنے تو حلف لیتا ہے، ٹرانسفر کو نئی تعیناتی قرار نہیں دیا جا سکتا۔\nوکیل منیر اے ملک نے دلائل میں کہا کہ ایک جج کی ٹرانسفر کو عدلیہ کی آزادی کے تناظر میں دیکھا جائے۔\nپانچ ججز کے وکیل منیر اے ملک کے دلاٸل مکمل ہونے پر سماعت میں مختصر وقفہ کیا گیا۔ وقفے کے بعد ایڈووکیٹ حامد خان نے دلائل کا آغاز کیا۔\nوقفے کے بعد سماعت\nایڈووکیٹ حامد خان نے دلائل میں کہا کہ لاہور ہائیکورٹ بار ایسوسی 133 سال پرانی ہے، لاہور ہائیکورٹ بار ایسوسی ایشن کے 25 ہزار وکلاء ممبرز ہیں اور ججز کے تبادلہ پر وکلاء کو بڑی تشویش ہے۔ وکلاء کا موقف ہے کہ ہمارے جوڈیشل سسٹم کے ساتھ یہ کیا ہو رہا ہے۔\nجسٹس محمد علی مظہر نے ریمارکس دیے کہ حامد خان صاحب منیر اے ملک کافی دلائل دے چکے ہیں، کوشش کریں کہ منیر اے ملک کے دلائل نہ دہرائے جائیں۔\nوکیل حامد خان نے کہا کہ ججز کا ٹرانسفر بدنیتی پر ہے، یہ قانون اور حقائق دونوں کے خلاف بد بیتی کا کیس ہے۔ ان خطوط کو سامنے رکھیں تو آسانی سے سمجھ آتا ہے کہ جج باہر سے کیوں آئے، خطوط لکھنے والے ججز سارے حقائق سامنے لے آئے، چیزیں چھپانے سے مسائل بڑھتے ہیں تب ہی ججز نے سب کچھ عوام کے سامنے رکھ دیا۔\nجسٹس شاہد بلال نے کہا کہ اسلام آباد ہائی کورٹ کی انتظامی کمیٹی کو کتنا اختیار دیا گیا، عامر رحمان صاحب آپ نے بھی اس حوالے سے عدالت کو آگا کرنا ہے۔\nوکیل حامد خان نے کہا کہ حلف صرف فارملٹی نہیں بلکہ آئینی ذمہ داری ہے، ججز مایوس ہیں اس لیے انہوں نے خط لکھ کر جو کچھ ان کے ساتھ ہوا وہ بتا دیا۔\nجسٹس محمد علی مظہر نے ریمارکس دیے کہ حامد خان صاحب آپ کب تک خطوط پڑھیں گے کچھ آئینی سوالات بتا دیں، ان خطوط کا فائدہ نہیں یہ سب پڑھے ہوئے ہیں اور ہم ان خطوط کا کیا کریں گے یہ لارجر بینچ میں زیر سماعت ہیں، ہم اس معاملے پر نہ کوئی حکم دے سکتے ہیں اور نہ ہی سن سکتے ہیں۔\nوکیل حامد خان نے کہا کہ میں صرف حقائق سامنے رکھ رہا ہوں اور دلائل دینے کا میرا اپنا طریقہ کار ہے۔ جسٹمس محمد علی مظہر نے کہا کہ اپنے دلائل کے طریقے کار میں کوئی آئینی سوالات بھی لے آئیں جو متعلقہ ہوں۔\nجسٹس شکیل احمد نے استفسار کیا کہ ان خطوط کو پڑھ کر آپ کیا بدنیتی ثابت کرنا چاہتے ہیں؟\nوکیل حامد خان نے کہا کہ میں کچھ حقائق عدالت کے سامنے پیش کرنا چاہتا ہوں۔ جسٹس محمد علی مظہر نے ریمارکس دیے کہ آئینی بینچ نے حقائق کی بنیاد پر فیصلہ نہیں کرنا بلکہ قانونی سوالات پر فیصلہ کرنا ہے۔\nوکیل حامد خان نے کہا کہ ججز خط کیس بدقسمتی کے ساتھ آج تک زیر التوا ہے، 26 ویں آئینی ترمیم کا کیس فکس نہیں ہوا، ہر کیس میں 26ویں آئینی ترمیم آڑے آتی ہے، اسی لیے ہمارا موقف رہا کہ پہلے 26ویں آئینی ترمیم کیس سنا جانا چاہیے تھا۔\nجسٹس شاہد بلال حسن نے ریمارکس دیے کہ میرے علم میں ایک بات آئی ہے، لاہور ہائیکورٹ بار اور لاہور بار کے صدور ایک سیاسی جماعت کے عہدے دار ہیں، دونوں صدور اس سیاسی جماعت کے عہدے دار ہیں جس جماعت کے آپ سینیٹر ہیں، بار کی سیاست میں قومی سیاست آچکی ہے۔\nحامد خان سے مکالمہ جسٹس شاہد بلال حسن نے کہا کہ یہ کام آپ کے مخالف گروپ نے شروع کیا، اسلام آباد ہائی کورٹ بار ایسوسی ایشن نے درخواست کیوں واپس لی۔\nوکیل حامد خان نے کہا کہ یہاں ججز پیچھے ہٹ جاتے ہیں یہ تو پھر بے چارے بار کے صدر ہیں۔\nجسٹس محمد علی مظہر نے سوال کیا کہ دلائل مکمل کرنے میں کتنا وقت لیں گے؟ حامد خان نے کہا کہ ڈیڑھ گھنٹے میں مکمل کر لوں گا۔\nجسٹس محمد علی مظہر نے ریمارکس دیے کہ کل ایک جج دستیاب نہیں ہیں، کیس کی سماعت پیر کے روز ہوگی۔\nوکیل حامد خان نے کہا کہ میں سب سے پہلے اسلام آباد ہائیکورٹ کے 6 ججز کے خط کی جانب توجہ دلانا چاہتا ہوں، اسلام آباد ہائیکورٹ کو اپنے چیف جسٹس عامر فاروق کو خفیہ ایجنسیوں کی مداخلت سے آگاہ گیا، چیف جسٹس اسلام آباد ہائیکورٹ نے کوئی ایکشن نہیں لیا تو ججز نے چیف جسٹس پاکستان کو خط لکھا۔\nآئینی بینچ نے حامد خان کو 6 ججز کے خط پر بات کرنے سے روک دیا۔\nجسٹس محمد علی مظہر نے ریمارکس دیے کہ ججز کے خط کے معاملے پر از خود اور ریفرنس زیر التواء ہے، بہتر ہے اس پر بات نہ کریں۔\nوکیل حامد خان نے کہا کہ جب 6 بہادر ججز نے خط لکھا تو عدلیہ کو بطور ادارہ ایکشن لینا چاہیے تھا، قاضی فائز عیسیٰ نے کمیشن کے لیے اسی حکومت کو معاملہ بھیج دیا جس پر ججز نے الزام لگایا تھا، یہ تو تصدق جیلانی صاحب کا شکریہ کہ کمیشن کی سربراہی سے معذرت کرلی، تاریخ میں پہلی مرتبہ ججز نے خفیہ ایجنسیوں کی مداخلت کو عیاں کیا۔\nجسٹس نعیم اختر افغان نے ریمارکس دیے کہ ججز از خود نوٹس پر آپ تمام ہائیکورٹس کے جواب پڑھ کہ یہی کہیں گے کہ ایجنسیوں نے مداخلت کی، بہتر ہے یہیں سے آگے بڑھیں اور آئینی نکات پر بات کریں۔\nسپریم کورٹ آئینی بینچ نے ججز ٹرانسفر کیس کی سماعت پیر 1 بجے تک ملتوی کر دی۔ حامد خان پیر کے روز بھی اپنے دلائل جاری رکھیں گے۔",
        "published_date": "Thu, 15 May 25 11:19:32 +0000",
        "source": "Express Urdu"
    },
    {
        "guid": "cfac3925b1ba7bbfd0967bd707b9f9ec",
        "title": "بھارتی چینلز دیکھنے پر لگتا ہے کارٹون نیٹ ورک دیکھ رہا ہوں، وزیراعلیٰ سندھ",
        "link": "https://www.express.pk/story/2761607/bharti-channels-dekhnay-par-lagta-hai-cartoon-network-dekh-raha-hoon-wazir-e-aala-sindh-2761607/",
        "image_url": "https://img.express.pk/logo/expresslogo.webp",
        "article": "وزیراعلیٰ سندھ سید مراد علی شاہ نے پڑوسی ملک کے نیوز چینلز پر منفی پروپیگنڈا مہم پر اپنے بیان میں کہا ہے کہ بھارتی چینلز دیکھیں تو لگتا ہے کہ کارٹون نیٹ ورک دیکھ رہا ہوں۔\nیومِ اظہار تشکر کے موقع پر خطاب کرتے ہوئے وزیراعلیٰ سندھ کا کہنا تھا کہ مشکل وقت پر سیسہ پلائی دیوار کی طرح متحد ہونے پر قوم کو مبارک باد پیش کرتا ہوں ۔ ہماری افواج نے ایک بار پھر ثابت کردیا کہ وطن کے دفاع کے لیے ہم تیار ہیں ۔\nانہوں نے کہا کہ پاک افواج نے ثابت کیا ہے کہ وطن کی طرف میلی آنکھ سے دیکھنے والوں کی آنکھیں نکال دیں گے۔ پاکستان نے پہلگام واقعے کی مذمت کی  تھی اور اس کی غیر جانبدار تحقیقات کا مطالبہ کیا تھا جب کہ بھارت نے بغیر تحقیقات اور ثبوت کے پاکستان کے خلاف جنگ کا اعلان کردیا۔\nمراد علی شاہ کا کہنا تھا کہ بلاول بھٹو نے کہا کہ سندھ میں پانی بہے گا یا مودی کا خون بہے گا۔ بھارت کی سوچ کچھ اور تھی لیکن اللہ نے انہیں رسوا کیا۔ 7 مئی کو بھارت نے رات کی تاریکی میں نہتے پاکستانیوں کو شہید کیا۔ اسی وقت پاک فضائیہ نے بھارت کو منہ توڑ جواب دیا۔\nانہوں نے کہا کہ بھارت نے دنیا کا بہترین طیارہ تو لے لیا لیکن اس کے پاس بہترین پائلٹ نہیں تھے ۔ بھارت کو اسی دن سمجھ جانا چاہیے تھا کہ جنگ اس کے بس کی بات نہیں ۔ دوسرے دن اسرائیلی ڈرونز بھیجتے رہے اور وہ یہاں گرتے رہے ۔ اس جنگ کا سندھ میں پہلا شہید مختار لغاری ہی ہے ۔\nوزیراعلیٰ سندھ نے کہا کہ بھارتی میڈیا سے معلوم ہوا کہ کراچی کی بندر گاہ تباہ ہوگئی ۔ بھارتی چینلز دیکھنے پر لگا کارٹون نیٹ ورک دیکھ رہا ہوں ۔ بھارتی چینلز نے اپنے جھوٹ پر معافیاں مانگیں۔ 10 مئی کو چند گھنٹوں میں پاک افواج نے بھارت کو گھٹنے ٹیکنے پر مجبور کردیا ۔ یہاں تک کہ انڈین ملٹری کے ترجمان نے پاکستان کو رُکنے کے لیے کہا ۔\nانہوں نے کہا کہ امریکی صدر کے سرنڈر کے اعلان پر بھارتیوں نے مودی پر تنقید کی ۔ فجر سے شروع ہونے والا آپریشن بُنیان مرصوص عصر پر ختم ہوگیا ۔ اللہ کا شکر ہے اس نے یہ کامیابی عطا کی۔",
        "published_date": "Thu, 15 May 25 11:13:19 +0000",
        "source": "Express Urdu"
    },
    {
        "guid": "eae670aba911b43336e260a696f40d1e",
        "title": "جنسی زیادتی کے الزام کے باعث کانز نے ہالی ووڈ اسٹار پر پابندی لگا دی",
        "link": "https://www.express.pk/story/2761606/cannes-bans-hollywood-star-over-sexual-assault-allegations-2761606/",
        "image_url": "https://img.express.pk/logo/expresslogo.webp",
        "article": "کانز فلم فیسٹیول نے اداکار تھیو ناوارو مسی کی ریڈ کارپٹ پر شرکت پر پابندی عائد کردی۔ \nغیر ملکی خبر رساں ادارے کے مطابق کانز نے یہ فیصلہ فلم ڈوسئیر 137 کے اداکار تھیو ناوارو مسی پر جنسی زیادتی اور تشدد کے الزامات کے بعد کیا ہے۔ جن کا تعلق 2018، 2019 اور 2020 کے درمیانی عرصے سے ہے۔\nغیر ملکی میڈیا کا دعویٰ ہے کہ یہ پہلا موقع ہے کہ کسی اداکار کو ان الزامات کی بنیاد پر فیسٹیول میں شرکت سے روکا گیا ہے۔ اس حوالے سے بات کرتے ہوئے فلم کے پروڈیوسرز، کیرولین بینجو اور کیرول سکوٹا، نے کہا کہ یہ الزامات فلم کی تیاری سے پہلے کے ہیں، تاہم متاثرہ افراد کے احترام اور الزامات کی نوعیت کے پیش نظر، فیسٹیول اور پروڈکشن ٹیم نے مشترکہ طور پر یہ فیصلہ کیا ہے۔\nیاد رہے کہ \"ڈوسئیر 137\" ہدایتکار ڈومینِک مول کی سیاسی ڈرامہ فلم ہے جو فرانس کی یلو ویسٹ تحریک کے دوران پیش آنے والے واقعے پر مبنی ہے اور اس کو کانز فلم فیسٹیول میں نمائش کیلئے پیش کیا جائے گا۔",
        "published_date": "Thu, 15 May 25 11:05:45 +0000",
        "source": "Express Urdu"
    },
    {
        "guid": "ccbcc68c85ea96e7d696938b9c3058ff",
        "title": "پراپرٹی کی فروخت پر کیپٹل گین ٹیکس کی شرح میں اضافے کا امکان",
        "link": "https://www.express.pk/story/2761605/property-ki-farokht-par-capital-gain-tax-ki-sharah-me-izafay-ka-imkan-2761605/",
        "image_url": "https://img.express.pk/logo/expresslogo.webp",
        "article": "وفاقی حکومت کی جانب سے پراپرٹی کی فروخت پر کیپٹل گین ٹیکس کی شرح میں 25 فیصد تک اضافے کا امکان ہے۔\nذرائع کے مطابق آئندہ مالی سال کے لیے نئے بجٹ میں کیپٹل گین ٹیکس کو بڑھانے کے لیے تیاری شروع کر دی گئی ہے، جس کے تحت  کیپٹل گین ٹیکس کی شرح کو 15 فیصد سے بڑھا کر 40 فیصد تک کیا جا سکتا ہے۔ ذرائع کا کہنا ہے کہ کیپٹل گین ٹیکس کو کارپوریٹ سیکٹر کے لیے عائد انکم ٹیکس کی شرح کے لحاظ سے عائد کیا جا سکتا ہے۔\nذرائع نے مزید بتایا کہ پراپرٹی کی خرید و فروخت پر لاکھوں روپے منافع پر کم شرح کے مطابق ٹیکس وصولی ہو رہی ہے۔ رئیل اسٹیٹ میں پراپرٹی کی خرید و فروخت پر سی جی ٹی بڑھانے کی ضرورت ہے۔ کیپٹل گین ٹیکس بڑھانے سے ٹرانزیکشنز میں بھی کمی کا خدشہ ظاہر کیا گیا ہے۔\nایف بی آر کے ذرائع نے بتایا ہے کہ آمدن اور اخراجات پر آئی ایم ایف وفد سے ورچوئلی مذاکرات میں بات چیت ہو رہی ہے۔ بجٹ میں ٹیکس ٹو جی ڈی پی 11 فیصد، اخراجات بہ لحاظ جی ڈی پی 20.3 فیصد ہو گا جب کہ آئی ایم ایف کے ساتھ وزارت خزانہ اور ایف بی آر کے ورچوئلی مذاکرات بھی جاری ہیں۔",
        "published_date": "Thu, 15 May 25 11:02:53 +0000",
        "source": "Express Urdu"
    },
    {
        "guid": "cd64634a854119944d29dc62c5545c59",
        "title": "معرکہِ حق: مودی کے  پہلگام فالس فلیگ آپریشن پر سابق بھارتی فوجی کے دھماکہ خیز انکشافات",
        "link": "https://www.express.pk/story/2761603/battle-for-truth-former-indian-soldiers-explosive-revelations-on-modis-pahalgam-false-flag-operation-2761603/",
        "image_url": "https://img.express.pk/logo/expresslogo.webp",
        "article": "مودی کے  پہلگام فالس فلیگ آپریشن پر سابق بھارتی فوجی کے دھماکہ خیز انکشافات سامنے آگئے۔\nجعلی پہلگام حملے کے ناقابلِ تردید شواہد منظر عام پر آگئے جب کہ بھارتی فوج کے سابق اہلکار نے مودی کے فالس فلیگ ڈراموں سے پردہ اٹھا دیا۔\nمودی کو کھری کھری سناتے ہوئے سابق بھارتی فوجی نے انکشاف کیا کہ 18 سال بھارتی فوج میں خدمات انجام دیں، پہلگام میں بھی تعینات رہا‘ پہلگام میں آرمی، سی آر پی ایف اور بی ایس ایف کی تین چیک پوسٹیں  ہوتی تھیں\nسابق بھارتی فوجی نے کہا کہ  بغیر مکمل تفتیش داخلہ ناممکن تھا، فوجی بھی تلاشی کے بغیر داخل نہیں ہو سکتے تھے، سیکیورٹی فول پروف تھی۔\nسابق بھارتی فوجی نے کہا کہ امیت شاہ نے ایک ہفتہ قبل اچانک دورے کے بعدتمام چیک پوسٹیں ختم کرنے کا حکم دیا، محض ایک ہفتے بعد  پہلگام حملہ ہو گیا، کیا یہ محض اتفاق ہے؟، مقبوضہ کشمیر میں تمام دہشتگردی کی پشت پناہی مودی اور امیت شاہ کرتا ہے۔\nسابق فوجی  نے کہا کہ مودی، امیت شاہ اور آر ایس ایس پہلگام جیسے جعلی حملوں کے اصل ماسٹر مائنڈز ہیں،\nدفاعی ماہرین نے کہا کہ بھارتی فوجی کے انکشافات نے مودی کے فالس فلیگ نیٹ ورک کا بھانڈا پھوڑ دیا، مودی سرکار انتخابی فائدے کے لیے ملک کو خون میں نہلانے سے بھی گریز نہیں کرتی۔",
        "published_date": "Thu, 15 May 25 10:59:20 +0000",
        "source": "Express Urdu"
    },
    {
        "guid": "33fb869ffcc6082255adff0066836e43",
        "title": "معرکہ بنیان مرصوص کی تکمیل؛ ’’یلغار‘‘ نامی خصوصی نغمہ جاری",
        "link": "https://www.express.pk/story/2761602/battle-of-bunyanum-marsoos-is-over-special-song-called-yalghar-released-2761602/",
        "image_url": "https://img.express.pk/logo/expresslogo.webp",
        "article": "آپریشن بنیان مرصوص کامیابی سے سر انجام دینے پر پاک افواج کی جانب سے خصوصی نغمہ جاری کر دیا گیا۔\nآئی ایس پی آر کی جانب سے جاری ’’یلغار‘‘ نامی خصوصی نغمے کے بول لہو گرما دینے والے ہیں۔\nاس نغمے میں پاک فضائیہ کی کامیابی کو بھی سراہا گیا۔\nاس نغمے کے چند بول کچھ یوں ہیں کہ:\n یلغار ہے یلغار ہے\nباطل کے لیے یلغار ہے\nتیار ہیں تیار ہیں\nدشمن کے لیے تیار ہیں\nیہ امت مسلم ہے تیار\n یہ شیر مجاہد ہیں تیار",
        "published_date": "Thu, 15 May 25 10:47:31 +0000",
        "source": "Express Urdu"
    },
    {
        "guid": "5bbe84762b7f711979937469bdb5cce6",
        "title": "ملک بھر کے بجلی صارفین کے لیے بڑی خوشخبری؛ اربوں روپے کا ریلیف ملنے کا امکان",
        "link": "https://www.express.pk/story/2761601/mulk-bhar-ke-bijli-sarfeen-ke-liye-bari-khushkhabri-2761601/",
        "image_url": "https://img.express.pk/logo/expresslogo.webp",
        "article": "عوام کے لیے نئے مالی سال میں خوشی کی خبر  ہے کہ ملک بھر کے صارفین کے لیے بجلی کے بنیادی ٹیرف میں کمی کا امکان ہے۔\nنیشنل الیکٹرک پاور ریگولیٹری اتھارٹی  (نیپرا) میں چیئرمین وسیم مختار کی سربراہی میں حکومتی درخواست پر سماعت ہوئی، جس میں  بتایا گیا کہ پاورپرچیز پرائس میں78پیسے سے لے کر 2 روپے 25 پیسے فی یونٹ تک کمی کا تخمینہ ہے اور اس کے نتیجے میں آئندہ مالی سال میں بجلی صارفین کو 140ارب سے400 ارب روپے تک ریلیف مل سکتا۔\nحکام کے مطابق آئندہ مالی سال میں پاورپرچیز پرائس کا تخمینہ 24.75 سے 26.22 روپے تک فی یونٹ لگایا گیا  ہے جب کہ  رواں مالی سال کے لیے پاور پرچیز پرائس 27 روپے فی یونٹ ہے۔\nحکام کے مطابق بجلی کی قیمت میں 2 روپے کمی اور طلب میں 2.8 سے 5فیصد اضافے کا تخمینہ ہے۔ آئندہ مالی سال کے دوران ڈالر 300 روپے مقرر کیے جانے کا تخمینہ ہے۔\nکیس آفیسر نے نیپرا کو بریفنگ میں بتایا کہ آئندہ مالی سال کے لیے پاور پرچیز پرائس تخمینوں سے متعلق درخواست ہے۔ مختلف منظرناموں کے تحت بجلی کی قیمت میں واضح فرق متوقع ہے اور فی یونٹ اوسط قیمت 6.8 روپے سے 8.1 روپے کے درمیان رہنے کا امکان ہے۔\nانہوں نے مزید بتایا کہ فیول لاگت ممکنہ اضافے   کی وجہ سے بلند ترین 1,284,110 ملین روپے تک پہنچ سکتی ہے۔ ڈالر ریٹ، مہنگائی اور انٹرسٹ ریٹ بجلی کی قیمت پر اثر انداز ہوتے ہیں۔ یہی وجہ ہے کہ کم طلب اور بلند فیول لاگت والے منظرناموں میں قیمت زیادہ ہوگی۔\nبریفنگ میں  مزید بتایا گیا کہ رواں مالی سال کی نسبت کچھ منظرناموں میں قیمت میں 24 فیصد کمی کا امکان ہے جب کہ این ٹی ڈی سی کے نقصانات کا تخمینہ 2.80 فیصد پر برقرار رہے گا۔\nدورانِ سماعت  نیپرا نے بجلی کی طلب بڑھنے کے وزارت توانائی کے دعوے پر سوالات کیے۔ چیئرمین نیپرا نے پوچھا کہ حالیہ سالوں میں بجلی کی طلب کم ہو رہی ہے تو کیسے اضافے کی توقع کر رہے ہیں؟۔\nوزارت توانائی نے بتایا کہ جی ڈی پی گروتھ کی بنیاد پر بجلی کی طلب میں اضافے کا امکان ہے۔ بجلی کی قیمتوں میں حالیہ کمی کی وجہ سے طلب بڑھی ہے۔ اپریل میں بجلی کی طلب میں 28 فیصد اضافہ ہوا ہے۔ انڈسٹری نے اب گرڈ پر آنا شروع کردیا ہے۔ ٹیرف نیچے رہے گا تو بجلی کی طلب میں اضافہ ہوگا۔\nسماعت میں وزارت توانائی نے آئندہ مالی سال کے لیے بجلی کی فیول پرائس کے تخمینوں پر بریفنگ  دی۔ حکام نے بتایا کہ بجلی پیداوار کے لیے گیس 1050 روپے فی ایم ایم بی ٹی یو رہنے کا تخمینہ ہے۔ بیگاس کی قیمت جولائی تا ستمبر 4,962 روپے فی ٹن رہنے کا تخمینہ ہے۔ اکتوبر تا جون بیگاس کی قیمت 5,210 روپے فی ٹن رہنے کا تخمینہ ہے۔\nبریفنگ میں بتایا گیا کہ تھرکول کی قیمت جولائی تا ستمبر 20، اکتوبر سے جون تک 18 سے 19 ڈالر کا تخمینہ ہے۔ اسی طرح امپورٹڈ کوئلہ اے پی آئی 4 کی قیمت سال بھر 100 ڈالر فی ٹن رہنے کا تخمینہ ہے۔ امپورٹڈ کوئلہ آئی سی آئی 3  کی قیمت سال بھر 74 ڈالر فی ٹن رہنے کا تخمینہ  ہے۔ امپورٹڈ کوئلہ آئی سی آئی 5  کی قیمت سال بھر 35 ڈالر فی ٹن کا تخمینہ ہے جب کہ برطانوی برینٹ کی قیمت جنوری 2026 تک 74 ڈالر فی بیرل رہنے کا تخمینہ ہے۔\nنیپرا سماعت میں دی گئی ب ریفنگ کے مطابق مارچ 2026 سے جون تک برطانوی برینٹ 72 ڈالر فی بیرل کا تخمینہ ہے۔ فرنس آئل کی قیمت جولائی تا دسمبر 522، جنوری تا جون سے 508 ڈالر فی ٹن تخمینہ ہے جب کہ ہائی اسپیڈ ڈیزل کی قیمت پورے سال 264 روپے فی لیٹر برقرار رہنے کا تخمینہ لگایا گیا ہے۔\nوزارت توانائی نے نیپرا اتھارٹی کو آئندہ مالی سال میں بجلی کی طلب پر بریفنگ  دیتے ہوئے مزید بتایا کہ آئی ایم ایف کے مطابق 2026 میں جی ڈی پی میں 3.6 فیصد اضافہ ہوگا۔ 2025-26 میں بجلی کی طلب میں 2.8 سے 5 فیصد تک اضافہ متوقع ہے۔\nاسی طرح 132 کے وی کی ڈیمانڈ ایک لاکھ 28 ہزار سے ایک لاکھ 31 ہزار ملین یونٹ تک پہنچ سکتی ہے۔ بریفنگ کے مطابق  2024-25 کی تصدیق شدہ طلب ایک لاکھ 30 ہزار 876 ملین یونٹ رہی۔\nحکام نے بتایا کہ 2023 میں بجلی طلب میں شدید کمی آئی جو  2024 میں کچھ بہتر ہوئی اور آنے والے سالوں میں بجلی کی طلب میں مستحکم اضافہ متوقع ہے۔",
        "published_date": "Thu, 15 May 25 10:43:23 +0000",
        "source": "Express Urdu"
    },
    {
        "guid": "42a03279feb019bb5a21b86dc8d6ed99",
        "title": "فیکٹ چیک؛ راولپنڈی اسٹیڈیم کے تباہ ہونے کی جعلی تصاویر وائرل",
        "link": "https://www.express.pk/story/2761600/fact-check-fake-photos-of-rawalpindi-stadium-destruction-goes-viral-2761600/",
        "image_url": "https://img.express.pk/logo/expresslogo.webp",
        "article": "جنگی میدان پر شکست خوردہ بھارتیوں نے راولپنڈی کرکٹ اسٹیڈیم کو تباہ کرنے کی جعلی تصاویر پھیلانا شروع کردیں۔\nسماجی رابطے کی سائٹ ایکس (ٹوئٹر) سمیت دیگر پلیٹ فارمز پر راولپنڈی کرکٹ اسٹیڈیم کے تباہ شدہ ہونے کی آرٹیفیشل انٹیلیجنس (اے آئی) کی تخلیق کردہ تصاویر وائرل ہورہی ہیں۔\n\nاِن تصاویر میں دیکھا جاسکتا ہے کہ راولپنڈی کرکٹ اسٹیڈیم کا اسٹریکچر مکمل تباہ ہوگیا ہے جبکہ حقیقت اسکے برعکس ہے۔\nمزید پڑھیں: میچ سے قبل راولپنڈی کرکٹ اسٹیڈیم کے قریب ڈرون مار گرایا گیا\nپاکستان سپر لیگ (پی ایس ایل) کے 10ویں ایڈیشن کے بقیہ میچز اسی گراؤںڈ پر 17 مئی سے شروع ہوں گے، جس کیلئے ٹیمیں آج سے پریکٹس سیشن میں حصہ لیں گی۔\nمزید پڑھیں: پی ایس ایل کے بقیہ میچز کہاں ہوں گے؟ نام سامنے آگیا\nاے آئی سے بنائی گئی جعلی تصاویر بھارتی میڈیا اور سوشل میڈیا صارفین نے شیئر کی ہیں، جس میں دعویٰ کیا گیا ہے کہ پاکستان کے اندرونی حالات خراب ہیں۔\nکیا وائرل تصاویر اصلی ہیں؟\nیہ تصاویر اے آئی جنریٹڈ ہیں اور ان کا حقیقت سے کوئی تعلق نہیں۔\nراولپنڈی کرکٹ اسٹیڈیم بالکل محفوظ ہے اور کوئی نقصان نہیں ہوا۔\nتصاویر میں کیا غلطی ہے؟\nاے آئی کی تخلیق کردہ تصاویر میں ایک غلطی دہرائی گئی ہے، راولپنڈی اسٹیڈیم میں دیواروں کیساتھ کوئی اسٹینڈ موجود نہیں لیکن تصاویر میں موجود ہیں، جو غلطی کی واضح نشانی کررہی ہیں۔",
        "published_date": "Thu, 15 May 25 10:40:34 +0000",
        "source": "Express Urdu"
    },
    {
        "guid": "d906ddfa50c2daded7abb7d1532bac72",
        "title": "پاکستان کا عالمی برادری سے بھارت میں ایٹمی تنصیبات اور مواد کی سیکیورٹی کا جائزہ لینے کا مطالبہ",
        "link": "https://www.express.pk/story/2761598/pakistan-strongly-condemns-indian-defense-ministers-statement-on-nuclear-weapons-2761598/",
        "image_url": "https://img.express.pk/logo/expresslogo.webp",
        "article": "پاکستان نے مقبوضہ جموں و کشمیر میں بھارتی وزیر دفاع کی جانب سے پاکستان کے جوہری اثاثوں سے متعلق دیے گئے بیان کی شدید مذمت کرتے ہوئے عالمی ایٹمی ایجنسی اور عالمی برادری سے بھارت میں ایٹمی تنصیبات اور مواد کی سیکیورٹی کا جائزہ لینے کا مطالبہ کردیا۔\nاپنے ایک بیان میں ترجمان دفتر خارجہ نے کہا کہ یہ غیر ذمہ دارانہ بیان بھارتی قیادت کی پاکستان کی مؤثر دفاعی صلاحیت اور بھارت کی جارحیت کے خلاف مزاحمتی حکمت عملی سے عدم تحفظ کا مظہر ہے، پاکستان کی روایتی عسکری صلاحیت بھارت کو روکنے کے لیے کافی ہے۔\nترجمان نے کہا کہ بھارت خود ساختہ ‘جوہری بلیک میل’ کے جنون میں مبتلا ہے، بھارتی وزیر دفاع کے ریمارکس بین الاقوامی ایٹمی توانائی ایجنسی کے مینڈیٹ اور ذمہ داریوں سے مکمل لاعلمی کا بھی ثبوت ہیں۔\nبیان میں کہا گیا کہ اگر کسی چیز پر IAEA اور عالمی برادری کو تشویش ہونی چاہیے تو وہ بھارت میں جوہری اور تابکار مواد کی بارہا چوری اور غیرقانونی اسمگلنگ کے واقعات ہیں۔\nترجمان  نے کہا کہ گزشتہ سال بھارت کے شہر دہرہ دون میں بھابھا ایٹمی تحقیقاتی مرکزسے چوری شدہ تابکار آلہ رکھنے والے پانچ افراد گرفتار کیے گئے، اسی سال، ایک گروہ کے قبضے سے انتہائی تابکار اور مہلک مادہ \"کالیفورنیئم\" برآمد ہوا، جس کی مالیت 10 کروڑ امریکی ڈالر سے زائد تھی۔ \nدفتر خارجہ نے کہا کہ سال 2021 میں بھی کالیفورنیئم کی چوری کے تین واقعات رپورٹ ہو چکے ہیں، یہ واقعات بھارت میں جوہری و تابکار مواد کی سیکیورٹی کے ناقص اقدامات اور خطرناک بلیک مارکیٹ کے وجود کی نشاندہی کرتے ہیں۔\nترجمان نے کہا کہ جو ریاست جوہری استعمال والے حساس مواد کی غیر قانونی خرید و فروخت میں ملوث ہو سکتی ہے، پاکستان ان واقعات کی شفاف اور جامع تحقیقات کا مطالبہ کرتا ہے، اور بھارت پر زور دیتا ہے کہ وہ اپنے جوہری اثاثوں اور تنصیبات کی سیکیورٹی یقینی بنائے۔",
        "published_date": "Thu, 15 May 25 10:23:05 +0000",
        "source": "Express Urdu"
    },
    {
        "guid": "7d6c95b18f072c1fe4cc6b8f807ed7aa",
        "title": "پی ٹی آئی کے چیئرمین عمران خان ہیں بیرسٹر گوہر صرف پیغام رسانی کیلیے ہیں، علیمہ خان",
        "link": "https://www.express.pk/story/2761597/pti-chairman-imran-khan-barrister-gohar-is-only-there-to-convey-the-message-uzma-khan-2761597/",
        "image_url": "https://img.express.pk/logo/expresslogo.webp",
        "article": "بانی پی ٹی آئی کی بہن علیمہ خان نے کہا ہے کہ پی ٹی آئی کے چیئرمین صرف عمران خان ہیں، کسی کو شک ہے تو کیا کرسکتی ہوں، احکامات عمران خان ہی دیتے ہیں بیرسٹر گوہر کو صرف پیغام رسانی کے لیے تعینات کیا ہے۔\nاسلام آباد ہائی کورٹ میں میڈیا سے گفتگو کرتے ہوئے انہوں نے کہا کہ خبریں ہیں کہ بانی پی ٹی آئی کی مسلم لیگ (ن) کے ساتھ ڈیل ہو رہی ہے مجھے سمجھ نہیں  آرہی ہے یہ خبر کہاں سے آئی  ہے؟ بانی سے ہم نے یہی سوال کیا تو انہوں نے کہا کہ نہیں۔\nعلیمہ خان نے کہا کہ نون لیگ کے ساتھ بانی پی ٹی آئی کس چیز پر بات کریں گے، یہ وہی لوگ ہیں جنہوں نے سارا مینڈیٹ چوری کیا تھا، چوروں کے ساتھ بیٹھ کر ہم بانی کی طرف سے کیا بات کریں گے؟ بانی پنجاب کی جیل میں ہیں، سارے ظلم اور کیسز پنجاب میں ہو رہے ہیں، آپ ان سے بات چیت میں کیا مانگیں گے؟\nان کا کہنا تھا کہ 26 ویں ترمیم خاص طور پر لائی گئی تاکہ بانی پی ٹی آئی کو انصاف نہ مل سکے، 26ویں ترمیم ہٹانی پڑے گئی تب ہی ججز کے پاس اختیارات آئیں گے، ہم تو ججز اور انصاف کے ساتھ کھڑے ہیں۔\nان کا کہنا تھا کہ جان بوجھ کر ایک ہی دن دونوں کیسز لگا دیے جاتے ہیں، سمجھتے ہیں ہم مایوس ہوکر گھر چلے جائیں گے، ایک ہی دن میں دو دو کیسز لگا دیتے ہیں یہ چھبیسویں ترمیم کا نتیجہ ہے، ججز کو لحاظ ہوتا تھا تو وہ وکلاء کی بات سنتے تھے مگر اب چھبیسویں ترمیم نے ملک سے رول آف لاء ختم کردیا ہے، عوام کہتے ہیں آپ اسمبلی میں واپس جاکر فوری طور پر اس ترمیم کو ختم کروائیں اور پاکستان کو درست سمت میں لے آئیں۔\nانہوں نے کہا کہ کنول شوزب کو شاید غلط سمجھ آئی تھی، انہوں نے کہا شہباز شریف نے چیئرمین پی ٹی آئی سے بات کی ہے، ہم حیران ہوگئے کہ شاید جیل میں کوئی بات چیت ہوئی، پی ٹی آئی کا چیئرمین صرف بانی ہی ہے، اگر کسی کو اس پر شک ہے تو میں کیا کرسکتی ہوں پارٹی سے متعلق تمام احکامات بانی پی ٹی آئی ہی دیتے ہیں انہوں ںے بیرسٹر گوہر کو صرف پیغام رسانی کے لیے تعینات کیا ہے۔",
        "published_date": "Thu, 15 May 25 10:16:58 +0000",
        "source": "Express Urdu"
    },
    {
        "guid": "0174d7a167cb43f7dcf43e15e729c339",
        "title": "آئندہ مالی سال کا بجٹ 290 روپے فی ڈالر ریٹ پر بنانے کا تخمینہ",
        "link": "https://www.express.pk/story/2761596/aainda-budget-290-rupees-per-dollar-pr-bnane-ka-takhmina-2761596/",
        "image_url": "https://img.express.pk/logo/expresslogo.webp",
        "article": "وفاقی حکومت نے آئندہ مالی سال کا بجٹ 290 روپے فی ڈالر ریٹ پر بنانے کا تخمینہ لگایا ہے۔ \nذرائع کے مطابق ریٹ تعین کرنے کا مقصد بیرونی امداد، ادائیگیوں اور قرضوں کا تخمینہ روپوں میں لگانا ہے جبکہ رواں مالی سال 25-2024 کا وفاقی بجٹ 295 روپے فی ڈالر ریٹ پر بنایا گیا تھا۔\nبجٹ میں لگ بھگ 8.5 ٹریلین قرضوں پر سود ادائیگیوں کے لیے تخمینہ لگایا گیا ہے۔ رواں مالی سال کی نسبت آئندہ بجٹ کے لیے ڈالر ریٹ میں 5 روپے کی کمی کی گئی ہے۔\nآئندہ مالی سال ڈیٹ سروسنگ کا حجم کم، امپورٹ بل اور مہنگائی کنٹرول میں رہ سکے گی۔ کرنسی مستحکم اور پالیسی ریٹ میں کمی کے باعث رواں مالی سال ڈیٹ سروسنگ کم ہوگی۔\nرواں مالی سال ڈیٹ سروسنگ پر تقریباً 1.4 ٹریلین روپے سے زائد بچ سکیں گے۔",
        "published_date": "Thu, 15 May 25 10:08:50 +0000",
        "source": "Express Urdu"
    },
    {
        "guid": "b66d2229a67da7676777befd8ec63f09",
        "title": "معرکۂ حق: پاک فضائیہ کی شاندار کارکردگی، بھارتی غرورخاک میں ملا دیا، فرانسیسی میڈیا کا اعتراف",
        "link": "https://www.express.pk/story/2761595/battle-of-truth-pakistan-air-forces-brilliant-performance-indian-pride-razed-to-the-ground-french-media-admits-2761595/",
        "image_url": "https://img.express.pk/logo/expresslogo.webp",
        "article": "فرانسیسی میڈیا نے اعتراف کیا ہے کہ معرکۂ حق کے دوران پاکستان کو واضح برتری رہی جب کہ پاک فضائیہ نے اپنی شاندار کارکردگی سے بھارتی فضائیہ کا غرورخاک میں ملا دیا۔\nرپورٹ کے مطابق آپریشن \"بُنْيَانٌ مَّرْصُوصٌ\" میں رافیل طیاروں کی بری طرح ناکامی کے بعد پاکستان کی مسلح افواج کی صلاحیتوں کا فرانسیسی میڈیا بھی معترف ہوگیا۔\nفرانسیسی میڈیا نے اعتراف کہا کہ \"پاک  فوج کی پیشہ ورانہ مہارت سے فتح ممکن ہوئی\"، جے ایف-10کی برتری نے بین الاقوامی سطح پر پاکستان کا وقار بلند کر دیا۔\nبھارتی فوج کی پیشہ ورانہ صلاحیت میں کمی کو شکست کی بڑی وجہ قرار دیا گیا۔\nجدید ٹیکنالوجی کے باوجود بھارت کو شکست اس کی  پیشہ وارانہ مہارت کی کمی کی واضح علامت ہے جب کہ  پاک فوج  کی پیشہ ورانہ مہارت نے بھارتی مہم جوئی کو خاک میں ملا دیا۔",
        "published_date": "Thu, 15 May 25 10:07:33 +0000",
        "source": "Express Urdu"
    },
    {
        "guid": "3e162fe4aa7727946d820dd991082cfc",
        "title": "سونے کی قیمت میں آج بڑی کمی ریکارڈ",
        "link": "https://www.express.pk/story/2761594/gold-price-records-big-decline-today-2761594/",
        "image_url": "https://img.express.pk/logo/expresslogo.webp",
        "article": "عالمی اور مقامی مارکیٹ میں سونے کی قیمت میں آج بڑی کمی ریکارڈ کی گئی۔\nرپورٹ کے مطابق بین الاقوامی بلین مارکیٹ میں فی اونس سونے کی قیمت 67ڈالر کی کمی سے 3ہزار 168ڈالر کی سطح پر آگئی۔\nعالمی مارکیٹ میں کمی کے نتیجے میں ملک میں فی تولہ سونے کی قیمت بھی 6ہزار 700روپے کی بڑی کمی سے 3لاکھ 35ہزار 200روپے کی سطح پر آگئی۔\nاس کے علاوہ فی دس گرام سونے کی قیمت 5ہزار 745روپے گھٹ کر 2لاکھ 87ہزار 379روپے کی سطح پر پہنچ گئی۔\nفی تولہ چاندی کی قیمت بھی 105روپے کی کمی سے 3ہزار 377روپے کی سطح پر آگئی۔",
        "published_date": "Thu, 15 May 25 10:07:22 +0000",
        "source": "Express Urdu"
    },
    {
        "guid": "586a7e4691b79f04263abafea2fa703d",
        "title": "عراق میں پالتو شیر نے مالک کو چیر پھاڑ ڈالا، موقع پر ہی ہلاک",
        "link": "https://www.express.pk/story/2761593/iraq-me-pet-lion-ne-owner-k-kill-kar-dia-malik-dead-2761593/",
        "image_url": "https://img.express.pk/logo/expresslogo.webp",
        "article": "نجف : عراق کے شہر کوفہ کے علاقے البراکیا میں ایک افسوسناک واقعے میں ایک شخص اپنے ہی پالتو شیر کے حملے میں جان کی بازی ہار گیا۔\nالصدر اسپتال کے میڈیکل ذرائع کے مطابق، شیر نے اچانک حملہ کیا اور متاثرہ شخص کے سر کو جبڑوں میں لے لیا، جس سے وہ موقع پر ہی ہلاک ہوگیا۔\nمتوفی کے دوست نے موقع پر موجود کلاشنکوف رائفل سے شیر کو گولی مار کر ہلاک کر دیا، مگر تب تک بہت دیر ہو چکی تھی۔\nمقامی انتظامیہ نے واقعے کی تحقیقات شروع کر دی ہیں۔",
        "published_date": "Thu, 15 May 25 10:03:16 +0000",
        "source": "Express Urdu"
    },
    {
        "guid": "35b9c67769df935ddb5a53712f0197d7",
        "title": "بین اینڈ جیری کے بانی بین کوہن امریکی سینیٹ میں غزہ پر احتجاج کے دوران گرفتار",
        "link": "https://www.express.pk/story/2761592/ban-kohan-american-sanate-me-gaza-par-protest-ke-doran-arrest-2761592/",
        "image_url": "https://img.express.pk/logo/expresslogo.webp",
        "article": "واشنگٹن: مشہور آئس کریم کمپنی بین اینڈ جیری کے بانی اور مشہور سماجی کارکن بین کوہن کو امریکی سینیٹ کی سماعت کے دوران غزہ میں جاری \"قتل عام\" پر آواز اٹھانے پر گرفتار کرلیا گیا۔\n74 سالہ بین کوہن نے امریکی وزیر صحت رابرٹ ایف کینیڈی جونیئر کی بریفنگ کے دوران سات دیگر افراد کے ساتھ احتجاج کیا۔ انہوں نے نعرہ لگایا کہ: \"کانگریس غزہ میں بچوں کو بم دے کر مارتی ہے اور امریکہ میں میڈیکیڈ سے بچوں کو نکال کر اس کی قیمت چکاتی ہے!\"\nکیپیٹل پولیس نے انہیں ہتھکڑی لگا کر باہر نکالا اور \"راستہ روکنے اور مزاحمت کرنے\" کے الزام میں گرفتار کیا۔ بین کوہن پر صرف \"رکاوٹ ڈالنے\" کا الزام عائد کیا گیا ہے، جو ایک معمولی جرم ہے، اور اس کی سزا 90 دن قید یا 500 ڈالر جرمانہ یا دونوں ہو سکتی ہے۔\nگرفتاری سے قبل اور بعد میں میڈیا سے بات کرتے ہوئے بین کوہن نے کہا کہ وہ ملک بھر کے لاکھوں امریکیوں کی آواز بنے ہیں جو غزہ میں ہونے والی ہلاکتوں پر شدید غصے میں ہیں۔\n\nانہوں نے کہا: \"یہ شرمناک ہے کہ امریکہ نے اسرائیل کو 20 ارب ڈالر کے بم دیے جبکہ ملک میں فلاحی پروگرام ختم کیے جا رہے ہیں۔\"\nانہوں نے مزید کہا کہ امریکہ دنیا بھر میں جنگی اخراجات پر آدھا بجٹ خرچ کرتا ہے، جبکہ یہ پیسہ دنیا میں زندگی بہتر بنانے پر لگایا جا سکتا ہے۔\nبین کوہن، جو خود یہودی ہیں، ماضی میں بھی اسرائیلی پالیسیوں کے ناقد رہے ہیں۔ 2021 میں ان کی کمپنی نے مقبوضہ مغربی کنارے اور غزہ میں اپنی آئس کریم کی فروخت بند کر دی تھی اور اسے اپنی اقدار کے خلاف قرار دیا تھا۔\nحالیہ یو این رپورٹ کے مطابق غزہ میں 51,000 سے زائد افراد ہلاک ہو چکے ہیں، اور وہاں قحط کا شدید خطرہ ہے، جبکہ 22 فیصد آبادی انسانی بحران سے دوچار ہے۔",
        "published_date": "Thu, 15 May 25 09:49:51 +0000",
        "source": "Express Urdu"
    },
    {
        "guid": "69de9d820799afba0eb95d74d97a6b06",
        "title": "بھارتی فلمی دنیا میں رہتے ہیں، حقیقت کیا ہے پاک آرمی نے بتا دیا، بہروز سبزواری",
        "link": "https://www.express.pk/story/2761591/we-live-in-the-indian-film-world-the-pak-army-has-told-us-what-the-reality-is-behroze-sabzwari-2761591/",
        "image_url": "https://img.express.pk/logo/expresslogo.webp",
        "article": "پاکستان شوبز کے سینئر اداکار بہروز سبزواری نے بھارت سے معرکہ حق میں شاندار کامیابی سے نوازنے کیلئے خدا کا شکر ادا کرتے ہوئے جنگ میں پاک افواج کی کارکردگی کو خوب سراہا ہے۔\nانہوں نے بھارت کیخلاف جنگ میں کامیابی پر یومِ تشکر مناتے ہوئے خدا کا شکر ادا کیا انہوں نے خوشی کا اظہار کرتے ہوئے کہا ’اللہ کا بڑا کرم ہے اللہ کا بڑا انعام ہے اور سب سے اہم پاک افواج زندہ باد‘۔ \nبہروز سبزواری نے پاک افواج کو خراج تحسین پیش کرتے ہوئے کہا کہ ہماری افواج نے کیا بہترین کام کر کے دکھا دیا طبعیت خوش کردی۔ انہوں نے وسیم بادامی کو مخاطب کرتے ہوئے کہا کہ دراصل بات یہ ہے کہ فلمی دنیا میں بڑا دم ہے۔ \nانہوں نے کہا کہ ’مجھے یہ لگتا ہے کہ بھارت کے سارے لوگ چاہے سیاستدان ہوں، افواج ہوں یا اداکار ہوں وہ سب فلمی دنیا میں رہتے ہیں لیکن رئیلٹی اب معلوم ہوئی ہے ان کو کہ حقیقت کیا ہوتی ہے اور یہ ہماری پاک افواج نے ان کو بتایا ہے پاکستان مستحکم ہے اس نے  اور عوام نے بتایا‘۔\nیاد رہے کہ بھارت کے خلاف آپریشن بنیان المرصوص کی کامیابی پر ملک بھر میں یوم تشکر جوش و خروش کیساتھ منایا جارہا ہے۔ پاکستان نے بھارتی جارحیت کیخلاف منہ توڑ جواب دے کر چند ہی گھنٹوں میں بھارتی افواج کو گھٹنے ٹیکنے پر مجبور کردیا تھا۔ پاک افواج کا یہ آپریشن مقبوضہ کشمیر میں ہونے والے پہلگام واقعے کے بعد الزامات لگانے اور پاکستان پر جارحانہ حملے کرنے کے جواب میں کیا گیا تھا۔",
        "published_date": "Thu, 15 May 25 09:32:02 +0000",
        "source": "Express Urdu"
    },
    {
        "guid": "2029f777831b2721be7996b28e655e14",
        "title": "جنگی میدان پر شکست نے آئی پی ایل کی چیئرلیڈرز پر پابندی لگوادی",
        "link": "https://www.express.pk/story/2761590/no-more-cheers-ipl-scraps-entertainment-after-defeat-with-pakistan-2761590/",
        "image_url": "https://img.express.pk/logo/expresslogo.webp",
        "article": "بھارتی جارحیت کے جواب اور جنگی میدان پر شکست کے باعث بھارت نے انڈین پریمئیر لیگ (آئی پی ایل) کے دوبارہ آغاز پر چیئرلیڈرز اور ڈی جیز پر پابندی لگادی۔\nمیڈیا رپورٹس کے مطابق پاکستان اور بھارت کے درمیان جنگ بندی کے بعد بھارتی کرکٹ بورڈ (بی سی سی آئی) نے 17 مئی سے آئی پی ایل کو دوبارہ شروع کرنے کا اعلان کیا ہے تاہم غیرملکی کرکٹر سیکیورٹی خدشات کے باعث بھارت کا رخ کرنے سے انکاری ہیں۔\nاس سے قبل سابق بھارتی کرکٹر و پاکستان مخالف جذبات کیلئے مشہور سنیل گواسکر نے انڈین پریمئیر لیگ (آئی پی ایل) کے دوبارہ آغاز پر چیئرلیڈرز اور ڈی جیز کو نہ بلانے کا مطالبہ کیا تھا۔\nمزید پڑھیں: آئی پی ایل میں چیئرلیڈر، ڈی جیز کو نہ بلایا جائے، مگر کیوں؟\nانکا کہنا تھا کہ پہلگام واقعہ اور بھارتی جارحیت کے بعد متاثرہ افراد سے اظہار یکجہتی کیلئے آئی پی ایل میں چیئرلیڈرز اور ڈی جیز کو نہ بلایا جائے۔\nدوسری جانب سوشل میڈیا پر صارفین سوال اٹھارہے ہیں کہ کیا چیئرلیڈر کی وائرل ویڈیو نے بھارت کے سیکیورٹی پلان کی قلعی کھول دی تھی، اس وجہ سے انہیں نہیں بلایا جارہا ہے یا پاکستان کیخلاف اپنی شکست تسلیم کرلی ہے۔\nمزید پڑھیں: آئی پی ایل میچ کی منسوخی! چیئرلیڈر نے بھی سیکیورٹی پر سوال اٹھادیا\nانڈین پریمیئر لیگ (آئی پی ایل) میں 8 مئی کو شیڈول پنجاب کنگز اور دہلی کیپٹلز کے درمیان کھیلے جارہے میچ کو اچانک منسوخ کردیا گیا تھا جس پر ایک چیئر لیڈر کی ویڈیو وائرل ہوئی تھی۔\nمزید پڑھیں: \"نامور کرکٹرز کا آئی پی ایل کھیلنے سے انکار؛ بھارتی بورڈ کو ہضم نہ ہوا\"\nواضح رہے کہ پہلگام واقعے کے بعد بھارتی جارحیت پر پاکستان نے منہ توڑ جواب دیا تھا جس کے باعث فوجی چوکیوں سمیت 3 رافیل، 2 لڑاکا طیاروں سمیت درجنوں ڈرونز تباہ ہوگئے تھے، جس سے ہندوستانی حکمرانوں کو دنیا بھر میں ہزیمت کا سامنا کرنا پڑرہا ہے۔",
        "published_date": "Thu, 15 May 25 09:31:19 +0000",
        "source": "Express Urdu"
    },
    {
        "guid": "59d4d69a1f7ae76f6efbe57858254d4e",
        "title": "بھارت کیخلاف پاکستان کا منہ توڑ جوابی سائبر حملہ، دشمن کے مواصلاتی نظام کو شدید نقصان",
        "link": "https://www.express.pk/story/2761589/pakistans-retaliatory-cyber-attack-against-india-causing-severe-damage-to-the-enemys-communication-system-2761589/",
        "image_url": "https://img.express.pk/logo/expresslogo.webp",
        "article": "بھارت کیخلاف آپریشن بُنیان مرصوص میں پاکستان نے منہ توڑ جوابی سائبر حملہ کرتے ہوئے دشمن کو پاور انفراسٹرکچر اور پیٹرولیم سیکٹر سمیت مختلف ڈومینز میں شدید نقصان پہنچایا۔\nرپورٹ کے مطابق ذرائع نے کہا کہ پاکستان کی سائبر ٹیم نے بھارتی جارحیت کو منہ توڑ جواب دیا اور افواج پاکستان  کی سائبر ٹیم نے بھارت کو مختلف ڈومینز جس میں پاور انفراسٹرکچر اور پیٹرولیم سیکٹر شامل ہیں، میں نقصان پہنچایا، پاکستانی  سائبر ٹیم نے قومی مواصلات کوشدید  نقصان پہنچایا ، جبکہ بھارتی  سرکاری ای میل اور OTP انفراسٹرکچر کو بھی بند کیا۔\nذرائع نے کہا کہ پاکستانی سائبر ٹیم نے بھارتی  نگرانی کے نظام میں خلل پیدا  کیا،  کمیونیکیشن ہارڈ ویئر کی تباہی، بھارتی ویب سائٹس کو ہیک کیا، پاکستانی سائبر ٹیم نے بھارتی  ہوائی اڈوں کے سرورز ٹیک ڈاؤن کئے  اور بھارتی فضائیہ کے مواصلاتی نظام اور ریلوے کے نظام میں خلل پیدا کیا۔\nپاکستانی سائبر ٹیم نے بھارت کے نیشنل، ایسٹرن، ناردرن اور ویسٹرن لوڈ ڈسپیچ سینٹرز تک رسائی حاصل  کرکے سسٹم کو بھی ہیک کیا، پاکستانی سائبر ٹیم نے  بھارت کے تقریباً 80 فیصد  صارفین کو  عارضی طور پر بجلی کی فراہمی سے بھی محروم کیا۔\nذرائع نے کہا کہ ریاست اتر پردیش میں 3600+ پاور فیڈرز ،  جموں و کشمیر کے علاقے میں 600+ ، ریاست مہارشٹڑ 4600+  فیڈرز کی سپلائی کو  ہیک اور منقطع کیا، پنجاب لوڈ ڈسپیچ سینٹر کے 2 مین AI سرورز ، ریاست کرناٹک میں 235+ ونڈ اور سولر گرڈز کو ہیک اورناکارہ بنایا۔\nہندوستان پٹرولیم کارپوریشن لمیٹڈ (HPCL)  ، اندرا پرستھا گیس لمیٹڈ (IGPL) کے ڈیٹا بیس کو  ہیک اور ناکارہ کردیا گیا اور 4400+ سرکاری اور پبلک سیکٹر کمیونیکیشن راؤٹرز کو  ناکارہ بنا دیا گیا، تمام اہم ہندوستانی حکومت، ملٹری، ایئر فورس، اسٹاک ایکسچینجز اور دیگر پبلک سیکٹر تنظیموں کے سرورز پر DDoS حملہ، جس کے نتیجے میں ای میل/OTP ورک فلو اور اندرونی مواصلات میں قومی خلل  پیدا کیا گیا۔\nذرائع نے کہا کہ سرکاری عمارتوں، شاہراہوں، ہسپتالوں اور دیگر عوامی زونز کے 3500+ سی سی ٹی وی کیمرے ہیک کیے گئے، مقبوضہ جموں و کشمیر میں  250+ اہم ISP کمیونیکیشن راؤٹرز کو ہیک کرکے ناکارہ بنادیا گیا، 90 سے زیادہ سرکاری اور کارپوریٹ سیکٹر کی ویب سائٹس کے ڈیٹا کو ہیک کرلیا گیا۔\nذرائع نے کہا کہ اس میں بھارتی فضائیہ، ہندوستان ایروناٹکس لمیٹڈ، بارڈر سیکیورٹی فورس، ہندوستان کی منفرد شناختی اتھارٹی اور ہندوستانی ریلوے شامل ہیں، بھارتی  ہوائی اڈوں کے سرورز  کو  بھی ہیک کیا گیا  اس میں ممبئی، دہلی اور  کولکتہ شامل ہیں۔\nآپریشن بنیان مرصوص کے دوران بھارتی فضائیہ کے مواصلاتی نظام میں خلل پیدا کیا گیا  جس میں بھارتی فضائیہ کی نادرن ، سدرن اور ویسٹرن ایئر کمانڈ شامل ہیں، بھارتی ریلوے کے مختلف سرورز کو بھی ہیک کیا گیا جس سے بھارت کے متعدد علاقوں میں ریلویز آپریشن متاثر ہوئے۔",
        "published_date": "Thu, 15 May 25 09:26:24 +0000",
        "source": "Express Urdu"
    },
    {
        "guid": "fade6c589be8623cb4e0641d3d441fc5",
        "title": "غیر قانونی مائیگریشن کی روک تھام کیلئے ڈی پورٹ افراد کا نام پاسپورٹ کنٹرول لسٹ میں شامل کر دیا گیا",
        "link": "https://www.express.pk/story/2761588/names-of-deported-individuals-added-to-passport-control-list-to-prevent-illegal-migration-2761588/",
        "image_url": "https://img.express.pk/logo/expresslogo.webp",
        "article": "وفاقی وزیرداخلہ محسن نقوی نے کہا ہے کہ غیر قانونی مائیگریشن کی روک تھام کیلئے ڈی پورٹ افراد کو 5 سال کے لیے پاسپورٹ کنٹرول لسٹ میں شامل کر دیا گیا ہے۔\nوزیر داخلہ کی زیر  صدارت اعلی سطح کا اجلاس ہوا جس میں پاکستان سیریئس کرائم اینڈ لا انفورسمنٹ پروگرام (اپسکیل) کے حکام اور وزارت داخلہ کے اعلی افسران نے شرکت کی۔ \nاجلاس میں غیر قانونی امیگریشن، آن لائن چائلڈ ہراسانی، میوچوئل لیگل اسسٹنس و ایکسٹراڈیشن، کریمنل ریکارڈ کے تبادلے، غیر قانونی فنڈنگ اور انسداد منشیات کے لئے اٹھائے اقدامات کا تفصیلی جائزہ لیا گیا۔\nوزیرداخلہ محسن نقوی نے غیر قانونی امیگریشن اور منشیات سمگلنگ کی روک تھام کیلئے کوآرڈینیشن بہتر کرکے مربوط اقدامات اٹھانے کی ہدایت کی اور کہا کہ آن لائن چائلڈ ہراسانی کے واقعات پر  فوری اور سخت ایکشن ہونا چاہیئے۔ \nانہوں نے کہا کہ بچوں کی آن لائن ہراسانی کے تدارک کیلئے تمام وسائل استعمال کیے جائیں گے، سیریس اور آرگنائزڈ کرائمز کی روک تھام کیلئے ہر ممکن تعاون فراہم کیا جائے گا۔\nان کا کہنا تھا کہ غیر قانونی امیگریشن پر قابو پانا ترجیح ہے، غیر قانونی مائیگریشن کی روک تھام کیلئے ڈی پورٹ افراد کو 5 سال کے لیے پاسپورٹ کنٹرول لسٹ میں شامل کر دیا گیا ہے، غیر قانونی امیگریشن سے نمٹنے کیلئے باہمی تعاون ناگزیر ہے۔ برطانوی معاونت  کا خیر مقدم کرتے ہیں۔\nمحسن نقوی نے کہا کہ دونوں ممالک کے درمیان میوچوئل لیگل اسسٹنس کے شعبے میں نئے رولز سے بہتری آئی ہے، اپسکیل پروگرام میں شامل تمام شعبے  نہایت اہم ہیں،  مذکورہ پروگرام کے تحت اینٹی نارکوٹکس فورس کی استعداد کار میں  بہتری آئی ہے، اس پروگرام کو طویل المدتی بنیادوں پر فعال رکھنا انتہائی ضروری ہے۔\nاجلاس میں سیکس آفنڈرز  کو پاسپورٹ کنٹرول لسٹ میں شامل کرنے کی تجویز پر  غور کیا گیا، اپسکیل پروگرام پر پیش رفت کا ہر ماہ باقاعدہ جائزہ لیا جائے گا، اپسکیل پروگرام کے تحت ڈیلیوری یونٹ باقاعدہ فنکشنل ہے، پاکستان کا پہلا سیکس آفنڈر رجسٹر قائم ہو چکا ہے۔\nاجلاس میں اپسکیل سے نیل فاؤلر، کین ڈینز، حبیب گل، فضا وحید، حبیب گل اور دیگر نے شرکت کی جبکہ ڈی جی ایف آئی اے۔ وزارت داخلہ کے ایڈیشنل سیکرٹریز سمیت اعلیٰ حکام بھی اس موقع پر موجود تھے۔",
        "published_date": "Thu, 15 May 25 09:19:34 +0000",
        "source": "Express Urdu"
    },
    {
        "guid": "e19f8da11aaba949f241fc82710808b6",
        "title": "ورلڈ ٹیسٹ چیمپئین شپ فائنل؛ انعامی رقم کتنی ہوگی؟ اعلان ہوگیا",
        "link": "https://www.express.pk/story/2761587/world-test-championship-final-how-much-will-the-prize-money-be-2761587/",
        "image_url": "https://img.express.pk/logo/expresslogo.webp",
        "article": "آئی سی سی ورلڈ ٹیسٹ چیمپئین شپ فائنل کیلئے انعامی رقم کا اعلان کردیا گیا۔\nانٹرنیشنل کرکٹ کونسل (آئی سی سی) نے ورلڈ ٹیسٹ چیمپئین شپ فائنل جیتنے والی ٹیم کو 3.6 ملین ڈالر (تقریباً 1 ارب 8 کروڑ پاکستانی روپے) کی انعامی رقم دینے کا اعلان کیا، جو 2021 اور 2023 کے مقابلے دُگنا زیادہ ہے۔\nورلڈ ٹیسٹ چیمپئین شپ کے فائنل میں آسٹریلیا اور جنوبی افریقا کی ٹیمیں لارڈز میں 11 سے 15 جون تک مدمقابل آئیں گی۔\nمزید پڑھیں: ورلڈ ٹیسٹ چیمپئین شپ کی میزبانی؛ بھارت کا خواب \"پاکستان\" توڑے گا\nہارنے والے فائنلسٹ ٹیم کو 2.1 ملین ڈالر ملیں گے جبکہ (پہلے 800,000 ڈالر) ملتے تھے۔\nآئی سی سی چیئرمین جے شاہ کا کہنا ہے کہ انعامی رقم میں اضافہ ٹیسٹ کرکٹ کو فروغ دینے کیلئے کیا گیا ہے۔\nاس ایونٹ میں پاکستان نے توقعات کے برعکس ناقص کارکردگی دکھائی اور پوائنٹس ٹیبل پر نویں نمبر پر رہا۔ تاہم، آئی سی سی کی جانب سے تمام شریک ٹیموں کو ان کی پوزیشن کے مطابق انعامی رقم دی جائے گی۔ پاکستان کو نویں پوزیشن کے بدلے 13 کروڑ 53 لاکھ روپے (تقریباً 4 لاکھ 86 ہزار ڈالر) دیے جائیں گے۔",
        "published_date": "Thu, 15 May 25 09:14:03 +0000",
        "source": "Express Urdu"
    },
    {
        "guid": "4fe5ff2de6e6a3f981ed481f1188fc96",
        "title": "آذربائیجان کے صدر کی بھارت کیخلاف  پاکستان کی شاندار کامیابی پر وزیراعظم کو مبارکباد",
        "link": "https://www.express.pk/story/2761586/pakistan-aman-chahta-hai-jarhiyat-ka-samna-hua-to-bharpoor-difa-bhi-karay-ga-wazir-e-azam-2761586/",
        "image_url": "https://img.express.pk/logo/expresslogo.webp",
        "article": "آذربائیجان کے صدر نے بھارتی جارحیت  کے خلاف پاکستان کی شاندار کامیابی پر وزیراعظم کو فون پر مبارک باد دی ہے جب کہ وزیراعظم شہباز شریف نے کہا ہے کہ پاکستان امن چاہتا ہے، لیکن ایک بار پھر جارحیت کا سامنا کرنا پڑا تو بھرپور دفاع بھی کرے گا۔\nجمہوریہ آذربائیجان کے صدر سے ٹیلی فون پر گفتگو کرتے ہوئے وزیراعظم شہباز شریف نے جنوبی ایشیا کے حالیہ بحران میں پاکستان کے ساتھ آذربائیجان کی مضبوط یکجہتی اور حمایت پر صدر علیوف کا تہ دل سے شکریہ ادا کیا۔  انہوں نے کہا کہ صدر علیوف کی مستقل حمایت پاکستانی عوام سے ان کی بے پناہ محبت اور پیار کا ایک اور مظہر ہے۔\n وزیراعظم نے پاکستان کے ساتھ اظہار یکجہتی پر آذربائیجان کے برادر عوام کا بھی شکریہ ادا کیا۔  انہوں نے مزید کہا کہ اس سے ایک بار پھر دونوں ممالک کے درمیان پائیدار اور دیرینہ دوستی کا اظہار ہوا ہے، جو ہمیشہ سچے بھائیوں کی طرح ایک دوسرے کے ساتھ کھڑے رہے ہیں۔\nانہوں نے زور دیا کہ پاکستان نے علاقائی امن کے لیے بھارت کے ساتھ جنگ ​​بندی مفاہمت پر اتفاق کیا ہے اور اسے برقرار رکھنے کے لیے پرعزم ہے، تاہم انہوں نے بھارتی قیادت کے حالیہ اشتعال انگیز بیانات پر اپنی تشویش کا اظہار کیا اور اس بات کا اعادہ کیا کہ مستقبل میں کسی بھی جارحیت کا سامنا کرنے کے لیے پاکستان اپنی خودمختاری اور علاقائی سالمیت کا بھرپور دفاع کرے گا۔\nوزیراعظم نے کہا کہ جموں و کشمیر کا تنازع جنوبی ایشیا میں عدم استحکام کی بنیاد ہے، جسے اقوام متحدہ کی سلامتی کونسل کی قراردادوں کے مطابق حل کیا جانا چاہیے۔  اس سلسلے میں انہوں نے کشمیر کاز کے لیے پاکستان کی اصولی حمایت پر صدر علیوف کا شکریہ ادا کیا۔\nانہوں نے کہا کہ پاکستان آذربائیجان کے ساتھ دوستی کو باہمی طور پر فائدہ مند اقتصادی شراکت داری میں بدلنے کے لیے پوری طرح پرعزم ہے۔  اس تناظر میں انہوں نے پاکستان کے مختلف شعبوں میں آذربائیجان کی طرف سے 2 ارب امریکی ڈالر کی سرمایہ کاری سے متعلق تجاویز کو حتمی شکل دینے کے لیے ہونے والی پیش رفت پر اطمینان کا اظہار کیا۔ \nانہوں نے صدر علیوف کو جلد پاکستان کے سرکاری دورے کی دعوت کی تجدید بھی کی، جسے صدر علیوف نے قبول کرلیا۔\nصدر علیوف نے حالیہ کشیدگی میں پاکستان کی شاندار کامیابی پر وزیراعظم کو مبارکباد دی۔  انہوں نے امن کے لیے پاکستان کی کوششوں کو سراہتے ہوئے جنگ بندی مفاہمت کا خیرمقدم کیا اور اس بات کا اعادہ کیا کہ آذربائیجان پاکستان کے ساتھ تمام شعبوں میں اپنے برادرانہ تعلقات کو مضبوط بنانے کے لیے پرعزم ہے۔",
        "published_date": "Thu, 15 May 25 09:10:47 +0000",
        "source": "Express Urdu"
    },
    {
        "guid": "ef7c2e654d043f50be8cdaaafed46809",
        "title": "بھارتی سپریم کورٹ کے سابق جج کا مودی پر طنز: \"پاکستانی بدمعاشوں نے بھارت کو گھٹیا جہاز بکوا دیے!\"",
        "link": "https://www.express.pk/story/2761585/indian-supreme-court-ke-former-judge-ka-modi-par-tanz-2761585/",
        "image_url": "https://img.express.pk/logo/expresslogo.webp",
        "article": "نئی دہلی: بھارت کی حالیہ جنگی ناکامی کے بعد بھارتی سپریم کورٹ کے سابق جج مرکنڈے کاٹجو نے سوشل میڈیا پر طنزیہ انداز میں ردعمل دیا اور الزام عائد کیا کہ پاکستانی بدمعاشوں نے رشوت دے کر بھارت کو ناکارہ جنگی جہاز فروخت کروائے۔\nسوشل میڈیا پر جاری اپنے پیغام میں کاٹجو نے لکھا: \"یہ سب پاکستانیوں کی حرکت ہے، ان بدمعاشوں نے ڈیسالٹ کمپنی کو رشوت دے کر بھارت کو گھٹیا رافیل جہاز بکوا دیے، جنہیں جنگ میں چینی جہازوں نے مار گرایا۔\"\nیہ بیان اس وقت سامنے آیا جب پاکستان نے آپریشن بُنیان مرصوص کے تحت بھارت کے 12 حساس فوجی اہداف کو کامیابی سے نشانہ بنایا جن میں ادھم پور، پٹھان کوٹ، سرسہ ائیربیس، براہموس اسٹوریج سائٹ، جی ٹاپ بریگیڈ ہیڈکوارٹر اور اڑی سپلائی ڈپو شامل تھے۔\nپاکستانی فضائیہ نے بھارت کے پانچ جنگی طیارے مار گرائے، جن میں جدید فرانسیسی رافیل بھی شامل تھا۔\nجنگی ناکامی کے بعد مودی حکومت پر بھارت کے اندر بھی سخت تنقید کی جا رہی ہے اور سوشل میڈیا پر عوام اور ماہرین سوالات اٹھا رہے ہیں۔",
        "published_date": "Thu, 15 May 25 09:10:08 +0000",
        "source": "Express Urdu"
    },
    {
        "guid": "310a7ddd505c4dcaa70a77510d2592b7",
        "title": "سینیٹ قائمہ کمیٹی نے کیپٹو پاورپلانٹس لیوی بل 2025 کی متفقہ طور پر منظوری دے دی",
        "link": "https://www.express.pk/story/2761584/senate-standing-committee-unanimously-approves-captive-power-plants-levy-bill-2025-2761584/",
        "image_url": "https://img.express.pk/logo/expresslogo.webp",
        "article": "سینیٹ کی قائمہ کمیٹی خزانہ نے کیپٹو پاورپلانٹس لیوی بل 2025 کی متفقہ طور پر منظوری دے دی۔\n\nسینیٹر انوشہ رحمان کی زیرصدارت سینیٹ کی قائمہ کمیٹی خزانہ کا اجلاس ہوا، کمیٹی نے کیپٹو پاور پلانٹس لیوی بل 2025کی متفقہ طور پر منظوری دے دی۔\nسیکریٹری پیٹرولیم مومن آغا نے کمیٹی کو بتایا کہ حکومت کیپٹو پاور پلانٹس کو بجلی کے گرڈ پر منتقل کرنا چاہتی ہے، اگر سارے صارفین بجلی استعمال کریں تو کیپسٹی پیمنٹس کو کم کیا جاسکے گ۔\nاسیکریٹری پیٹرولیم کا کہنا ہے کہ حکومت نے 5 فیصد لیوی عائد کرنے کی تجویز دی ہے، اجلاس میں کٹیو پاور پلانٹس لیوی بل 2025 پر بریفنگ دیتے ہوئے ایڈیشنل سیکرٹری خزانہ نے بتایا کہ گیس کے ذخائر میں مسلسل کمی ہورہی ہے، کیپٹیو کے 11 سو جب کہ انڈسٹری کے پچپن سو کنویکشن ہیں۔\nاس پر سینٹر دلاور خان نے کہا کہ کیپٹیو پاور سے جو بجلی بنائی جائے گی، کیا وہ مرکزی گرڈ میں لے کر جائیں گے؟ کیپٹیو سے بنائی جانی والی بجلی کی قیمت کا تعین کیا جائے گا، کیپٹیو سے کیپسٹی چارجز مد میں کتنا فائدہ ہوگا؟ جس کے جواب میں سیکریٹری پیٹرولیم نے بتایا کہ کیپٹیو سے جو بجلی بنے گی وہ گرڈ نہیں جائے گی وہ بجلی فیکٹری میں استعمال ہوگی۔\nکتنے فیصد استعمال ہونی ہے اس پر قیمت کا فیصلہ ہوگا انتیس سو فی ایم ایم بی ٹی یو قیمت ہوگی جبکہ ایڈیشنل سیکرٹری خزانہ نے کہا کہ کیپٹیو کے ستر فیصد یونٹس سندھ میں ہیں جس پر سینٹر محسن عزیز نے کہا کہ اس بل کو میں مسترد کرتا ہوں، یہ انڈسٹری کے خلاف بل ہے دو ہزار اکیس میں حکومت کا مقصد آڈٹ کرنا تھاجن نے حکومت کی بات مان کر سرمایہ کاری کی اور کیپٹو پلانٹس لگائے انکا کیا قصور ہے۔\nاس پرسینیٹر دلاور خان نے کہا کہ لیوی جب دس فیصد بڑھائی جائے گی تو کیا اندازہ ہے حکومت کا کہ کتنا فائدہ ہوگا حکومت کبھی نہیں چاہے گی کہ انڈسٹری بند ہوں۔\nاجلاس میں موجود وزارت قانون کے حکام نے کہا کہ بل کے کلاز چار میں ترمیم کی گزارش ہے تفصیلی جائزہ کے بعد چیئر پرسن کمیٹی نے کہا کہہم اس بل کو متفقہ طور پر پاس کرکے ایوان کو بھیج رہے ہیں۔",
        "published_date": "Thu, 15 May 25 09:04:54 +0000",
        "source": "Express Urdu"
    },
    {
        "guid": "https://www.bbc.com/urdu/articles/c8xgqvkvnl4o#0",
        "title": "’لاتعلقی کے بعد ثالثی‘: ’ڈیل میکر‘ ٹرمپ انڈیا اور پاکستان سے کیا چاہتے ہیں؟",
        "link": "https://www.bbc.com/urdu/articles/c8xgqvkvnl4o",
        "image_url": "https://ichef.bbci.co.uk/news/1024/branded_urdu/0e4a/live/48a9c370-31a7-11f0-95d5-251e11087ea9.jpg",
        "article": "سیاسی، سفارتی اور عسکری اعتبار سے جنوبی ایشیا کے دو اہم ممالک انڈیا اور پاکستان کے لیے گذشتہ تین ہفتے بہت ہنگامہ خیز رہے ہیں۔\n22 اپریل کو انڈیا کے زیرِ انتظام کشمیر کے علاقے پہلگام میں مسلح افراد کے حملے میں 26 سیاحوں کی ہلاکت، انڈیا کی جانب سے پاکستان اور اس کے زیرِ انتظام کشمیر میں فضائی حملے اور اس کے بعد دونوں ممالک کے درمیان چار روز تک جاری رہنے والی فضائی جھڑپوں اور گولہ باری نے خطے کو ایک خطرناک تنازع کے دہانے لا کھڑا کیا تھا۔\n10 مئی کی صبح تک دونوں ملک ایک دوسرے کی عسکری ایئر بیسز پر میزائل حملوں کے دعوے کر چکی تھے اور یہ تناؤ تیزی سے بڑھ رہا تھا۔ دونوں ملک ایک دوسرے کو بھاری نقصان پہنچانے اور حریف کے حملے ناکام بنانے کے دعوے بھی کر رہے تھے۔\nپھر اچانک 10 مئی کی دوپہر امریکی صدر ڈونلڈ ٹرمپ نے سوشل میڈیا پر بیان جاری کرتے ہوئے دونوں ممالک کے سیزفائر کا اعلان کیا۔\nانھوں نے سوشل میڈیا پر اعلان کیا کہ امریکی ثالثی میں انڈیا اور پاکستان چار دن کی شدید سرحدی جھڑپوں کے بعد ’مکمل اور فوری جنگ بندی‘ پر رضامند ہو گئے ہیں۔\nبعدازاں ایک اور پیغام میں انھوں نے کہا کہ ’میں آپ دونوں کے ساتھ مل کر کام کروں گا تاکہ کشمیر کے معاملے کا کوئی حل نکالا جا سکے۔‘ محض 15 دن روز قبل ہی انڈیا اور پاکستان کے درمیان بڑھتی کشیدگی کو ٹرمپ نے ’ان کا آپس کا معاملہ‘ قرار دیا تھا۔\nیاد رہے کہ 25 اپریل کو پہلگام حملے کے بعد جب پاکستان اور انڈیا کے درمیان تناؤ کی صورت اختیار کی تھی تو اس وقت امریکی صدر ڈونلڈ ٹرمپ نے انڈیا اور پاکستان کے درمیان کشیدگی کے حوالے سے اپنے ایک بیان میں کہا کہ دونوں ممالک ’تناؤ کو خود حل کر لیں گے۔‘\nاسی طرح امریکی وزیر خارجہ مارکو روبیو نے 30 اپریل کو پاکستان اور انڈیا سے رابطہ کرتے ہوئے ’پاکستانی حکام پر زور دیا کہ وہ اس سفاکانہ حملے کی تحقیقات میں تعاون کریں۔‘\nامریکہ کے نائب صدر جے ڈی وینس نے پہلے یکم مئی کو فاکس نیوز کو دیے گئے ایک انٹرویو میں کہا تھا کہ ’ہمیں امید ہے کہ انڈیا اس دہشت گرد حملے کا جواب اس طرح دے گا جس سے وسیع تر علاقائی تنازعہ پیدا نہ ہو۔‘\nجبکہ دونوں ممالک کے درمیان کشیدگی کے دوران نو مئی کو دیے انٹرویو میں ان کا کہنا تھا کہ امریکہ انڈیا اور پاکستان کے جاری تنازع میں مداخلت نہیں کرے گا کیونکہ ’بنیادی طور پر ہمارا اس سے کچھ لینا دینا نہیں۔ ہم انڈیا اور پاکستان کو یہ نہیں کہہ سکتے کہ اپنے ہتھیار ڈال دیں۔‘\nمگر پھر دس مئی کی دوپہر کو یکایک سب کچھ بدل گیا، پہلے امریکی صدر ٹرمپ نے دونوں ممالک کے درمیان ثالثی اور سیز فائر کروانے کا کریڈٹ لیا تو بعد میں انھوں نے پاکستان اور انڈیا سے تجارت کرنے کی بات کی۔ اپنے بیان میں انھوں نے مسئلہ کشمیر کے حل کا بھی ذکر کر ڈالا۔\nانڈیا میں سیاسی و سماجی حلقوں کی جانب سے امریکی صدر کے بیان کو انڈیا کے داخلی معاملات میں مداخلت قرار دیا گیا۔ مگر امریکی صدر ٹرمپ سعودی عرب میں ہوں، شام کے دورے پر یا متحدہ عرب امارات میں، انھوں نے متعدد بار پاکستان اور انڈیا کے درمیان جنگ بندی کروانے کا کریڈٹ لیا ہے۔\nپہلے 12 مئی کو وائٹ ہاؤس میں گفتگو کرتے ہوئے ٹرمپ نے کہا کہ ’سنیچر کو میری حکومت نے انڈیا اور پاکستان کے درمیان فوری اور مکمل سیز فائر کے لیے ثالثی کی۔ میرا خیال ہے کہ یہ ایک مستقل سیز فائر ہے۔ اس سے دو ایٹمی طاقتوں کے بیچ ایک خطرناک لڑائی کا خاتمہ ہوا۔‘\nٹرمپ نے کہا کہ انھوں نے تجارت اور ٹیرف کے ذریعے اس تنازع میں کلیدی کردار ادا کیا۔\nاور پھر 14 مئی کو سعودی عرب کے دورے پر بھی انھوں نے ایک بار پھر انڈیا اور پاکستان کے درمیان جنگ بندی کروانے پر بات کی۔ ان کا کہنا تھا کہ ’پاکستان اور انڈیا کے تعلقات میں بہتری آرہی ہے، ممکن ہے امریکہ ان ممالک کے لیڈروں کو ایک جگہ جمع کر لے۔‘\nصدر ٹرمپ نے کہا کہ ’دونوں ملکوں کی قیادت سے کہا کہ آئیں ڈیل کریں، کچھ تجارت کی جائے۔ نیوکلیئر میزائل نہ چلائیں، ان چیزوں کی تجارت کریں جو آپ بہت عمدہ بناتے ہیں۔‘\nجبکہ برطانوی خبر رساں ادارے روئٹر کے مطابق 15 مئی کو بھی دوحہ میں ٹرمپ نے امریکی فوجیوں سے ایک عسکری اڈے پر بات کرتے ہوئے کہا کہ پاکستان اور انڈیا کے درمیان لڑائی ختم ہو گئی ہے، دونوں ممالک پر زور دیا کہ وہ جنگ کے بجائے تجارت پر توجہ دیں جس پر دونوں ممالک خوش ہیں۔\nاس اچانک بدلتی صورتحال اور امریکہ کی جانب سے انڈیا اور پاکستان کے تنازعے میں لاتعلقی سے تجارت اور ایک ساتھ میز پر بٹھانے تک کے بیانات کو دنیا بھر کے سیاسی و سفارتی حلقوں میں بہت قریب سے دیکھا جا رہا ہے۔\nامریکی صدر دو روایتی حریفوں کو ایک ممکنہ ایٹمی تنازعے سے تجارت کے معاملات پر بات کرنے تک لانے سے کیا حاصل کرنا چاہتے ہیں۔\nہم نے اس تحریر میں مختلف مبصرین اور تجزیہ کاروں سے یہ جاننے کی کوشش کی ہے کہ ٹرمپ کے بیانات کتنے اہم ہیں اور امریکی صدر پاکستان اور انڈیا سے کیا چاہتے ہیں؟\nواشنگٹن میں مقیم تجزیہ کار مائیکل گوگلمین اس بارے میں بی بی سی اردو سے بات کرتے ہوئے کہتے ہیں کہ ٹرمپ کی جانب سے انڈیا اور پاکستان کے معاملات پر دیا جانے والا ہر بیان اہم ہے کیونکہ وہ امریکی صدر ہیں۔\nتاہم گوگلمین یہ بھی کہتے ہیں کہ ’صدر ٹرمپ کے تبصروں کے بیانات کو بڑھا چڑھا کر دیکھنا بھی درست نہیں ہوگا کیونکہ یہ بظاہر باقاعدہ پالیسی کا حصہ نہیں لگتے۔‘\nمائیکل کوگلمین مزید کہتے ہیں کہ ٹرمپ خود کو ’ڈیل میکر‘ گردانتے ہیں اور اسی لیے پاکستان انڈیا کے درمیان تناؤ کو کم کرنے میں دلچسپی لے رہے ہیں۔\n’پاکستان اور انڈیا کے درمیان تعلقات کی بہتری امریکہ کا کوئی نیا مقصد نہیں ہے۔ واشنگٹن ہمیشہ سے اصولی طور پر نئی دہلی اور اسلام آباد کے درمیان بہتر تعلقات کا خواہاں رہا ہے۔‘\nتاہم مائیکل کوگلمین کے مطابق ’فریقین اس وقت تک بات چیت تک اتفاق نہیں کریں گے جب تک توجہ دوسرے فریق کے زیرِ انتظام کشمیر پر مرکوز ہو اور اسی سبب بات چیت شروع کرنا ایک مسئلہ ہوگا۔‘\nوہ کہتے ہیں کہ ’یہاں شاید دیگر معاملات پر بات چیت کی گنجائش ہو لیکن موجودہ سفارتی ماحول کو دیکھ کر ایسا نہیں لگتا کہ ایسا ممکن ہے۔‘\nسٹمسن سینٹر سے منسلک ریسرچ تجزیہ کار زیبا فضلی نے بی بی سی اردو کو بتایا کہ امریکی صدر ڈونلڈ ٹرمپ کو اپنی ’ڈیل میکنگ (بات چیت کے ذریعے معاملات حل کرنے کی) صلاحیتوں پر بہت ناز ہے اور وہ خارجہ پالیسی اور تنازعات کے حل کے لیے اپنی اسی سوچ کو آگے رکھتے ہیں۔‘\nپاکستان اور انڈیا کے ساتھ تجارت سے متعلق سعودی عرب میں ٹرمپ کی جانب سے کیے گئے تبصرے پر زیبا فضلی کا کہنا تھا کہ ’ایسے تبصرے انڈیا اور پاکستان کو مذاکرات کی میز پر لانے کی کوشش ضرور ہیں لیکن یہ دیکھنا ہوگا کہ موجودہ معاشی ماحول میں امریکہ اور پاکستان اور امریکہ اور انڈیا کے درمیان تجارت کتنی بڑھتی ہے اور کن مصنوعات پر بات چیت ہوتی ہے۔‘\nجب ان سے پوچھا گیا کہ امریکی صدر پاکستان اور انڈیا سے کیا چاہتے ہیں تو زیبا فضلی کا کہنا تھا کہ ’کچھ دن قبل صدر ٹرمپ نے کہا تھا کہ پاکستان اور انڈیا کے درمیان تنازع میں لاکھوں لوگ مر سکتے تھے، اس سے یہی اندازہ لگایا جا سکتا ہے کہ امریکی صدر دونوں ممالک کے درمیان کسی جوہری جنگ کو لے کر خدشات کا شکار تھے۔‘\n’انڈیا اور امریکہ کے تعلقات گذشتہ کئی برسوں سے قریب ہوتے ہوئے نظر آ رہے ہیں اور ٹرمپ کی پہلی انتظامیہ میں دونوں ممالک کے درمیان سکیورٹی تعاون اور تجارت بڑھی تھی۔ امریکہ انڈیا کے لیے ان اقدامات کو ضروری سمجھتا ہے تاکہ خطے میں چین کے اثر و رسوخ کا مقابلہ کیا جا سکے۔‘\nزیبا فضلی مزید کہتی ہیں کہ ’چین کا مقابلہ کرنے کے لیے ضروری ہے کہ انڈیا پاکستان کے ساتھ کسی تنازع کا شکار نہیں ہو۔‘\nسٹمسن سینٹر کی ریسرچ اینلسٹ کے مطابق افغانستان سے فوج کے انخلا کے بعد پاکستان اور امریکہ کے تعلقات اتار چڑھاؤ کا شکار رہے ہیں۔\n’انڈیا اور پاکستان کے درمیان جاری بحران میں ثالثی سے متعلق تبصروں کو دیکھ کر لگ رہا ہے کہ امریکہ پاکستان میں اب بھی دلچسپی رکھتا ہے کیونکہ ثالثی کی پیشکش سے خطے میں یہی تاثر بن رہا ہے کہ ثالثی کی پیشکش انڈیا سے زیادہ پاکستان کے کشمیر سے متعلق تاریخی موقف کے قریب ہے۔‘\nزیبا فضلی مزید کہتی ہیں کہ ’ٹرمپ کی اس پیشکش کے سبب انڈیا کی پالیسی اسٹیبلشمنٹ میں اس طبقے کے خدشات میں مزید سختی آئے گی جو امریکہ اور انڈیا کی شراکت داری اور انڈیا کے امریکہ پر انحصار کو شک کی نگاہ سے دیکھتے رہے ہیں۔‘\nبروکنگز انسٹی ٹیوٹ کی مدیحہ افضل نے اس بارے میں تبصرہ کرتے ہوئے کہا کہ ’میرے خیال میں صدر ٹرمپ کے بیانات انڈیا اور پاکستان کے درمیان جنگ بندی کا کریڈٹ لینے اور عمومی طور پر امن معاہدہ کرنے کی خواہش کی عکاسی کرتے ہیں۔‘\nوہ کہتی ہیں کہ ’صدر ٹرمپ نے اپنے پہلے دور صدارت میں بھی کشمیر تنازع کو حل کرنے کی بات کی تھی جس کی انڈیا نے حمایت نہیں کی تھی۔ جنگ بندی کا کریڈٹ لیتے ہوئے، ٹرمپ نے انڈین اور پاکستانی دونوں رہنماؤں کی تعریف کی ہے، اور دونوں ممالک کے بارے میں برابری کی بنیاد پر بات کی ہے، جس نے انڈیا کو ناراض کیا ہے اور پاکستان کو خوش۔‘\nوہ کہتی ہیں کہ ’یہ اس لیے اہم ہے کہ حالیہ برسوں میں امریکہ انڈیا تعلقات پاکستان امریکہ تعلقات کے مقابلے میں کہیں زیادہ مضبوط ہوئے ہیں۔‘\nجبکہ بین الاقوامی امور کی ماہر سواستی راؤ نے بی بی سی ہندی سے بات کرتے ہوئے اس بارے میں کہا ہے کہ ’صدر ٹرمپ ہمیشہ ڈیل کرنے کی جلدی میں ہوتے ہیں، اس لیے ان کی خارجہ پالیسی کنفیوژن سے بھری ہوئی ہے۔‘\nوہ کہتی ہیں کہ ’ٹرمپ کو تاریخ کی بہت کم سمجھ ہے۔ روس یوکرین جنگ، ایران ڈیل، مشرق وسطیٰ کی صورتحال سے لے کر انڈیا پاکستان تنازع تک، وہ سودے کر کے کریڈٹ لینے کی دوڑ میں ہیں۔ وہ نوبل انعام حاصل کرنا چاہتے ہیں۔‘\nپاک انڈیا تنازع پر ٹرمپ کے رویے پر تنقید کرتے ہوئے سواستی راؤ کا کہنا ہے کہ ’صرف امریکہ ہی نہیں، بلکہ سعودی عرب، ایران اور متحدہ عرب امارات جیسے ممالک پس پردہ ثالثی کی کوشش کر رہے تھے، لیکن اس معاملے میں ٹرمپ نے سفارتی لکیر کو عبور کیا ہے جسے عبور نہیں کرنا چاہیے تھا۔ اس سے اتحادیوں کے درمیان اعتماد کم ہوتا ہے۔‘\nوہ کہتی ہیں کہ ’اچانک ٹرمپ نے یوکرین کو دی جانے والی امداد کو کچھ دنوں کے لیے روک دیا۔ اس سے یورپی ممالک کو دھچکا لگا۔ نتیجہ یہ ہوا کہ ان ممالک نے اپنی فوجیں مضبوط کرنا شروع کر دیں۔‘\nوہ مزید کہتی ہیں کہ ’صدر ٹرمپ نے توازن میں بگاڑ پیدا کیا ہے۔ آپ یقین سے نہیں کہہ سکتے کہ وہ دوستوں اور دشمنوں کو کیا کہیں گے۔‘\nدوسری طرف ’دی امیج انڈیا انسٹی ٹیوٹ‘ کے صدر رابیندرا سچدیو یہ نہیں مانتے کہ ٹرمپ کی خارجہ پالیسی کنفیوژن سے بھری ہوئی ہے۔\nوہ کہتے ہیں کہ ’ٹرمپ سے پہلے امریکہ کا تجارتی ٹیرف کا حجم اوسطاً 2.5 فیصد کے قریب تھا۔ جب کہ انڈیا کا 12 فیصد، چین اور یورپی یونین کا آٹھ فیصد کے قریب تھا۔ انھوں نے اسے 2.5 فیصد سے بڑھا کر 10 فیصد کر دیا۔ لوگوں کا خیال ہے کہ وہ ٹیرف پر لچک دکھاتے ہیں لیکن یہ امریکہ کے فائدے میں ہے۔‘\nسچدیو کا مزید کہنا ہے کہ ’یوکرین کی فوجی امداد روکنے کی دھمکیاں دی گئیں، بہت ہنگامہ ہوا اور آخر دیکھیں کیا ہوا، ٹرمپ نے یوکرین کے ساتھ بہت بڑا معدنیات کا سودا کیا ہے۔ یہ بتاتا ہے کہ ان تمام باتوں کے درمیان وہ امریکہ کے لیے کس طرح کام کر رہے ہیں۔‘\nرابیندرا سچدیو کا ماننا ہے کہ ’ہمیں ٹرمپ کی طرف سے استعمال کی جانے والی زبان پر نہیں جانا چاہیے۔ ہمیں امریکہ اور ٹرمپ کو دیکھنے کے لیے اپنی عینک بدلنے کی ضرورت ہے۔ ٹرمپ امریکہ کے صدر کی طاقت کی نئی تعریف کر رہے ہیں اور انھیں اس بات کی کوئی پرواہ نہیں ہے کہ دوسرے کیا سوچتے ہیں، کیونکہ وہ جانتے ہیں کہ امریکہ ایک سپر پاور ہے۔‘",
        "published_date": "Fri, 16 May 2025 02:51:13 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cp8dqjvnerzo#0",
        "title": "امرتسر میں شراب پینے سے 23 اموات، پولیس واٹس ایپ پیغامات کے ذریعے جعلی شراب کے نیٹ ورک تک کیسے پہنچی؟",
        "link": "https://www.bbc.com/urdu/articles/cp8dqjvnerzo",
        "image_url": "https://ichef.bbci.co.uk/news/1024/branded_urdu/5f6d/live/1062da30-31b9-11f0-b5aa-8b42ffa7a9a0.png",
        "article": "امرتسر میں زہریلی شراب پینے سے 23 افراد کی موت نے انڈیا کے دارالحکومت نئی دہلی کو بھی ہلا کر رکھ دیا ہے۔ پنجاب پولیس کے بارڈر رینج کے آئی جی ستیندر سنگھ نے بتایا ہے کہ مجیٹھا کے مختلف گاؤں میں جعلی شراب کے اس سنگین واقعے کا مقدمہ درج کر کے 16 ملزمان کو گرفتار کر لیا گیا ہے اور پولیس نے تحقیقات کا دائرہ نئی دہلی تک پھیلا دیا ہے۔ \nجعلی شراب سے اتنی بڑی تعداد میں اموات پیر کی شام کو ہوئیں۔ وزیر اعلیٰ نے متاثرین کے لواحقین کو فی کس 10 لاکھ روپے معاوضہ اور اہلیت کے مطابق ہر خاندان کے ایک فرد کو سرکاری نوکری دینے کا بھی اعلان کیا ہے۔\nمیڈیا سے بات کرتے ہوئے پنجاب پولیس کے بارڈر رینج کے آئی جی ستیندر سنگھ نے کہا کہ جیسے ہی پولیس انتظامیہ کو پیر کی شام دیر گئے یہ خبر ملی، وہ فوری طور پر گاؤں پہنچ گئی۔ دیہاتوں میں اعلانات کیے گئے کہ اگر کوئی دیسی شراب پیتا ہے تو وہ فوراً ان سے رابطہ کرے۔\nاس کے بعد کچھ لوگ بھی آگے آئے اور بیمار لوگوں کو ہسپتالوں میں داخل کرایا گیا۔\nاس معاملے کے بارے میں ابتدائی سراغ ملنے کے بعد، صبح تین سے چار بجے تک پولیس نے ایک شخص کو گرفتار کیا اور پانچ سے چھ لوگوں کو حراست میں لے لیا گیا۔\nپولیس کا یہ بھی دعویٰ ہے کہ ملزمان آن لائن میتھانول خریدتے تھے اور ان کا ایک بڑا نیٹ ورک ہے جس کے بارے میں پولیس تحقیقات کر رہی ہے۔ \nپنجاب پولیس کے ایک سینیئر پولیس افسر گورو یادو نے بھی تصدیق کی ہے کہ زہریلی شراب بنانے میں استعمال ہونے والا میتھانول آن لائن خریدا گیا۔ \nستیندر سنگھ کے مطابق ’یہ میتھانول پربھجیت سنگھ اور ان کے بھائی کو صاحب سنگھ نامی شخص نے فراہم کیا تھا۔‘ صاحب سنگھ مقامی گاؤں ہرشاچھینا کے رہنے والے ہیں۔\nستیندر سنگھ کے مطابق پربھجیت سنگھ کو جیسے ہی اس واقعے کا علم ہوا، انھوں نے فون بند کر دیا اور ادھر ادھر گھومنے لگ گئے۔ لیکن پولیس نے انھیں بھی منگل کی صبح گرفتار کرلیا۔\nستیندر سنگھ نے کہا کہ ’صاحب سنگھ کے فون سے پتہ چلا کہ ا نھوں نے لدھیانہ کی ایک فیکٹری سے 50 لیٹر میتھانول آن لائن آرڈر کیا تھا، جسے بس میں لایا گیا۔\nاسی طرح دلی سے 600 لیٹر میتھانول دلی کی انڈیا کی ہیوی کیمیکلز نامی کمپنی سے آن لائن منگوایا گیا جس کے لیے 35000 روپے آن لائن ادا کیے گئے۔\nاس طرح پربھجیت اور صاحب سنگھ کے فون کے پیغامات کو پڑھ کر پولیس کو تفتیش میں آسانی ہوئی۔ \nامرتسر دیہی پولیس کے ایس ایس پی منیندر سنگھ نے بتایا کہ منگل کی شام تک 16 لوگوں کو گرفتار کیا جا چکا ہے۔\nان مبینہ ملزمان کی شناخت صاحب سنگھ، پنکج کمار عرف ساحل، اروند کمار، پربھجیت سنگھ، کلبیر سنگھ، نیندر کور، گرجنت سنگھ، ارون عرف کالا، سکندر سنگھ عرف پپو کے طور پر کی گئی۔\nجبکہ بدھ کو دلی سے گرفتار کیے گئے دو تاجروں کی شناخت رشبھ جین اور رویندر جین کے طور پر ہوئی ہے۔\nپولیس کا دعویٰ ہے کہ صاحب سنگھ زہریلی شراب بنانے والے گروہ کے اہم ملزم ہیں۔ صاحب سنگھ پر میتھانول آن لائن آرڈر کرنے کا الزام ہے۔ اس کے بعد انھوں نے یہ میتھانول پربھجیت اور اس کے ساتھیوں کو شراب بنانے کے لیے فراہم کیا۔\nپولیس کا یہ بھی دعویٰ ہے کہ میتھانول کی سپلائی کرنے والوں کی شناخت پنکج کمار اور اروند کمار کے طور پر ہوئی ہے۔\nپولیس کی تفتیش کے مطابق صاحب سنگھ نے مبینہ طور پر پنکج کمار اور اروند سے آن لائن آرڈر کیا، جسے پھر پربھجیت اور کلبیر سنگھ کو بھیجا، جنھوں نے مجیٹھا میں مبینہ ملزمین نیندر کور، گرجنت سنگھ، ارون عرف کالا اور سکندر عرف پپو کو یہ شراب سپلائی کی تھی۔ یہ وہ لوگ ہیں جن سے متاثرین نے شراب خریدی تھی۔\nپولیس کا دعویٰ ہے کہ ان تمام ملزمان کو گرفتار کر لیا گیا ہے اور ان سے وابستہ گروہ کے دیگر ارکان کی تلاش جاری ہے۔\nپنجاب پولیس کے مطابق ملزم نے زہریلی شراب بنانے کے لیے لدھیانہ اور دہلی کی دو نجی فرموں سے میتھانول کیمیکل منگوایا تھا۔\nپنجاب کے وزیر اعلی بھگونت مان نے بھی مجیٹھا میں یہی بیان دیا تھا کہ ’اس معاملے کی جڑیں ماجھا سے ملتی ہیں لیکن اس کی کڑیاں دلی سے بھی جڑی ہوئی ہیں۔‘\nپنجاب پولیس کی تفتیش میں دعویٰ کیا جا رہا ہے کہ ملزم کو لدھیانہ سے منگوایا گیا میتھانول ملا تھا۔ جبکہ ملزمان کو دلی سے آنے والے آرڈر موصول ہونا باقی تھے۔\nپولیس کے مطابق ان کی اب تک کی تفتیش سے یہ بات سامنے آئی ہے کہ زہریلی شراب بنانے میں استعمال ہونے والے کیمیکل میتھانول کے اہم سپلائر لدھیانہ کے رہائشی ہیں۔ \nپنجاب کے سینیئر پولیس افسر (ڈی جی پی) گورو یادو نے کہا ہے کہ ’میتھانول کے اہم سپلائی کرنے والوں کی شناخت پنکج کمار عرف ساحل اور اروند کمار کے طور پر ہوئی ہے، جو سکھ انکلیو، لدھیانہ میں ساحل کیمیکلز کے مالک ہیں۔‘\nلدھیانہ کے پولیس کمشنر سوپن شرما نے بی بی سی پنجابی کو بتایا کہ پولیس ان کے ماضی کے ریکارڈ کی تحقیقات کر رہی ہے لیکن پولیس کو ابھی تک ان کا ماضی کا کوئی مجرمانہ ریکارڈ نہیں ملا ہے۔\nامرتسر دیہی پولیس کے ایس ایس پی منیندر سنگھ نے کہا کہ تحقیقات سے پتہ چلا ہے کہ مقامی ڈسٹری بیوٹر پربھجیت سنگھ نے مبینہ مرکزی سرغنہ صاحب سنگھ سے ایک کین میں 50 لیٹر میتھانول حاصل کیا تھا۔\nپولیس کے دعوے کے مطابق پوچھ گچھ کے دوران صاحب سنگھ نے انکشاف کیا کہ انھوں نے لدھیانہ کی ایک کیمیکل فرم ساحل کیمیکلز سے آن لائن پلیٹ فارم کے ذریعے میتھانول منگوایا تھا۔\nایس ایس پی نے کہا کہ تحقیقات میں یہ بھی سامنے آیا ہے کہ میتھانول بھی صاحب سنگھ نے دلی کی ایک فرم سے منگوایا تھا اور میتھانول کی یہ کھیپ ابھی تک پنجاب نہیں پہنچی تھی۔ \nاس سکینڈل کی ابتدائی تحقیقات کے بعد پنجاب پولیس مزید تحقیقات کے لیے انڈیا کے دارالحکومت دلی پہنچ گئی ہے۔\nبدھ کو ڈی جی پی گورو یادو نے دلی سے دو افراد کو گرفتار کرنے کا دعویٰ کیا۔\nاپنے ایک ٹویٹ کے ذریعے گورو یادو نے کہا کہ ’صاحب سنگھ کا دلی میں رشبھ جین سے رابطہ تھا، یہ بات واٹس ایپ چیٹ ہسٹری کے ذریعے سامنے آئی ہے۔  پولیس کو یہ شبہ ہے کہ صاحب سنگھ نے جعلی شراب بنانے کے لیے رشبھ جین سے کیمیکل حاصل کیا تھا۔‘\nپولیس نے بی این ایس اور ایکسائز ایکٹ کے تحت ایف آئی آر درج کرکے رشبھ جین اور اس کے والد رویندر جین کو گرفتار کرلیا ہے۔\nپولیس افسر گورو یادو کے مطابق معاملے کی مزید گہرائی سے تفتیش کی جا رہی ہے۔\nپٹیالہ پولیس اور محکمہ ایکسائز کی مشترکہ ٹیم نے زہریلی شراب سے ہونے والی اموات کے بعد منگل کو 600 لیٹر میتھانول کی ایک بڑی کھیپ ضبط کی۔\nپولیس نے دعویٰ کیا کہ اس ضبطی کا براہ راست تعلق زہریلی شراب کے سکینڈل سے ہے۔\nپٹیالہ کے ایس ایس پی ورون شرما نے بی بی سی کو بتایا کہ ’مجیٹھا میں ہونے والے افسوسناک واقعے کے بعد، ڈی آئی جی بارڈر رینج نے دلی کے ٹرانسپورٹ نگر سے پنجاب آنے والی میتھانول کی ایک مشکوک کھیپ کے بارے میں انٹیلی جنس شیئر کی تھی۔‘\nاس اطلاع پر تیزی سے کارروائی کرتے ہوئے پٹیالہ پولیس نے محکمہ آبکاری کے ساتھ مل کر تین ڈرم برآمد کیے جن میں 600 لیٹر میتھانول کے ساتھ دیگر سامان کے ساتھ ٹرک نمبر پی بی 10 ایچ 1577 میں ٹیپلا کے قریب چھپایا گیا تھا۔\nانھوں نے کہا کہ ٹرک ڈرائیور کو گرفتار کر کے تفتیش شروع کر دی گئی ہے۔\nاس معاملے میں اب تک چار افسران کو معطل کیا جا چکا ہے۔ جس میں ایک پولیس ڈی ایس پی اور ایک ای ٹی او بھی شامل ہے۔\nڈی جی پی نے کہا کہ ڈی ایس پی سب ڈویژن مجیٹھا امولک سنگھ اور ایس ایچ او تھانہ مجیٹھا ایس آئی اوتار سنگھ کو سرکاری فرائض کی انجام دہی میں لاپرواہی برتنے پر معطل کر دیا گیا ہے۔\nانھوں نے یہ بھی کہا کہ ملزم کے خلاف محکمانہ تحقیقات شروع کر دی گئی ہیں۔\nپولیس نے اس معاملے میں دو مقدمات درج کیے ہیں۔ ایک ایف آئی آر پولیس سٹیشن مجیٹھا میں درج کی گئی ہے اور دوسری ایف آئی آر پولیس سٹیشن کاتھوننگل میں درج کی گئی ہے۔",
        "published_date": "Fri, 16 May 2025 00:33:39 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cded9dgr2dgo#0",
        "title": "جوہری توانائی ایجنسی کی پاکستان میں تابکاری کے اخراج کی تردید: انڈیا میں زیر گردش افواہوں کی حقیقت کیا ہے؟",
        "link": "https://www.bbc.com/urdu/articles/cded9dgr2dgo",
        "image_url": "https://ichef.bbci.co.uk/news/1024/branded_urdu/b847/live/07cfbf40-319c-11f0-8519-3b5a01ebe413.jpg",
        "article": "پاکستان کے دفتر خارجہ نے انڈین وزیر دفاع راج ناتھ سنگھ کی جانب سے جمعرات کے روز دیے گئے اُس بیان کی مذمت کی ہے جس میں انھوں نے کہا تھا کہ پاکستان کے جوہری ہتھیاروں کو بین الاقوامی ایٹمی توانائی ایجنسی (آئی اے ای اے) کی نگرانی میں لے لیا جانا چاہیے۔ \nپاکستان کے دفتر خارجہ کا کہنا ہے کہ انڈین وزیر دفاع نے ’اپنے غیر قانونی زیر قبضہ جموں و کشمیر میں پاکستان کے جوہری ہتھیاروں سے متعلق بیان دیا، جو انڈیا کی مایوسی کو ظاہر کرتا ہے۔‘\nترجمان دفتر خارجہ کی جانب سے جاری بیان میں مزید کہا گیا کہ ’یہ غیر ذمہ دارانہ ریمارکس انڈین جارحیت کے خلاف پاکستان کے موثر دفاع اور ڈیٹرنس کے حوالے سے اس کے عدم تحفظ اور مایوسی کو ظاہر کرتے ہیں۔‘\nواضح رہے کہ جمعرات کی صبح وزیر دفاع راج ناتھ سنگھ نے انڈیا کے زیر انتظام کشمیر میں ’بادامی باغ کنٹونمنٹ‘ میں انڈین فوج کے جوانوں سے خطاب کرتے ہوئے کہا تھا کہ وہ دنیا سے پوچھنا چاہتے ہیں کہ ’کیا پاکستان جیسی غیرذمہ دار قوم کے ہاتھوں میں موجود ایٹمی ہتھیار محفوظ ہیں؟ میرا ماننا ہے کہ پاکستان کے جوہری ہتھیاروں کو بین الاقوامی ایٹمی توانائی ایجنسی (آئی اے ای اے) کی نگرانی میں لیا جانا چاہیے۔‘\nانھوں نے مزید کہا کہ ’پوری دنیا نے دیکھا ہے کہ کیسے پاکستان کی جانب سے انڈیا کو ایٹمی ہتھیاروں سے متعلق دھمکیاں دی گئیں۔‘\nانھوں نے تقریب سے خطاب کرتے ہوئے دہشت گردی اور دہشت گردوں کے پاکستان میں موجود ٹھکانوں سے متعلق انھی الزامات کو دہرایا جو انڈیا گذشتہ کئی دنوں سے عائد کرتا چلا آیا ہے تاہم پاکستان بارہا ان دعووں کو مسترد کر چکا ہے۔\nجمعرات کی دوپہر پاکستان کے دفتر خارجہ نے اس بیان پر ردعمل دیتے ہوئے مزید کہا کہ انڈین وزیر دفاع کے بیان سے واضح ہے کہ انھیں بین الاقوامی جوہری توانائی ایجنسی (آئی اے ای اے) کی ذمہ داریوں کا ادراک نہیں۔\nترجمان دفتر خارجہ کے مطابق پاکستان کو انڈیا کی طرح خود ساختہ ’جوہری بلیک میلنگ‘ کی ضرورت نہیں بلکہ پاکستان کی روایتی دفاعی صلاحیتیں ہی انڈیا کو روکنے کے لیے کافی ہیں۔ دفتر خارجہ نے ماضی کے چند واقعات کی مثال دیتے ہوئے کہا کہ انڈیا نے جوہری ودیگر تابکار مواد کے تحفظ کے لیے کیا اقدامات کیے ہیں۔\nیاد رہے کہ انڈین وزیر دفاع کی جانب سے یہ بیان ایسے وقت میں سامنے آیا ہے جب انڈیا اور پاکستان کے درمیان جنگ بندی کو مزید پائیدار بنانے کی کوششیں کی جا رہی ہیں مگر اس کے ساتھ انڈین ذرائع ابلاغ پر یہ دعوے بدستور  زیر گردش ہیں کہ گذشتہ ہفتے انڈیا نے پاکستان میں موجود ایک جوہری مرکز کو نشانہ بنایا گیا تھا۔\nاس معاملے کی ابتدا انڈین میڈیا میں ہونے والی ان غیرمصدقہ اطلاعات کے سامنے آنے کے بعد ہوئی، جن میں دعویٰ کیا گیا کہ انڈین فضائی حملوں کے دوران پاکستان کے کیرانہ ہلز پر حملہ کیا تھا جہاں پر مبینہ طور پر پاکستان کے جوہری میزائلوں کا ایک ذخیرہ ہے۔\nیاد رہے کہ انڈین ذرائع ابلاغ پر موجود ان غیرمصدقہ خبروں کی تردید انڈین حکام بھی بذات خود کر چکے ہیں۔\nدوسری جانب بین الاقوامی جوہری توانائی ایجنسی نے بھی پاکستان میں تابکاری کے رساؤ سے متعلق انڈین میڈیا کی رپورٹس کی تردید کی ہے۔ \nبین الاقوامی جوہری توانائی ایجنسی نے بی بی سی کو بتایا ہے کہ ’آئی اے ای اے کے دستیاب اعداد و شمار کی بنیاد پر پاکستان کے کسی بھی جوہری مرکز سے تابکاری کا کوئی رساؤ یا اخراج نہیں ہوا ہے۔‘\nیاد رہے کہ 12 مئی کو ایک پریس بریفنگ کے دوران انڈین فوج کے ڈائریکٹر جنرل ایئر آپریشنز ایئر مارشل اے کے بھارتی نے بھی پاکستان میں جوہری تنصیب یا فیسیلٹی کو نشانہ بنانے کی خبروں کی تردید کی تھی۔\nبریفنگ کے دوران صحافی کی جانب سے پوچھا گیا کہ کیا وہ ذرائع ابلاغ کی ان خبروں کی تردید یا تصدیق کر سکتے ہیں جن میں سرگودھا کے نزدیک کیرانہ ہلز میں نیوکلیئر فیسیلیٹی کو نشانہ بنائے جانے کے دعوے کیے جا رہے ہیں؟\nاس پر ایئرمارشل اے کے بھارتی کا کہنا تھا کہ ’آپ کا ہمیں یہ بتانے کا شکریہ کہ کیرانہ ہلز میں پاکستان کی نیوکلیئر فیسلیٹی ہے، ہمیں یہ معلوم نہیں تھا۔ ہم نے کیرانہ ہلز کو نشانہ نہیں بنایا، وہاں پر جو کچھ بھی ہے (اس سے قطع نظر)۔\nبین الاقوامی جوہری توانائی ایجنسی اور انڈین فوج کی وضاحت کے باوجود پاکستان کے جوہری اثاثوں کے حوالے سے گفتگو کسی نہ کسی لحاظ سے انڈیا میں چلتی ہی جا رہی ہے۔ \nسویڈن میں واقع مشہور سٹاک ہوم انٹرنیشنل پیس ریسرچ انسٹیٹیوٹ (سیپری) کے اندازے کے مطابق انڈیا کے پاس تقریباً 150–170 جبکہ پاکستان کے پاس تقریباً 160–170 جوہری ہتھیار موجود ہیں۔\nانڈیا کی جوہری پالیسی ’نو فرسٹ یوز‘ کی رہی ہے۔ اس کا مطلب یہ ہے کہ انڈیا کبھی پہلے جوہری ہتھیار استعمال نہیں کرے گا لیکن اگر اس کے خلاف جوہری جارحیت کی گئی تو وہ اس کا جواب اسی انداز اور بڑے پیمانے پر دے گا۔ \nانڈیا میں تابکاری کے رساؤ کے حوالے سے غیرمصدقہ خبریں آنے کا سلسلہ اس وقت شروع ہوا تھا جب کئی ’اوپن سورس‘ ریسرچ کے ماہرین اور تبصرہ نگاروں نے یہ دعویٰ کیا کہ پاکستان کے ساتھ حالیہ کشیدگی کے دوران ایک انڈین میزائل  کیرانا ہلز میں کسی سرنگ پر گرا۔\nثبوت کے طور پر یہ دعویٰ کیا گیا ایک امریکی جہاز جو مبینہ طور پر تابکاری کے رساؤ کی نگرانی کرتا ہے، وہ انڈیا اور پاکستان کی کشیدگی کے دوران پاکستان آیا ہوا تھا۔\nیہ معاملہ یہیں نہیں رُکا بلکہ کچھ لوگوں نے گذشتہ ہفتے پاکستان میں آنے والے تین زلزلوں کو بھی انڈیا کے پاکستان کے مبینہ جوہری مرکز پر حملے سے جوڑا اور ساتھ یہ قیاس آرائی بھی کی کہ پاکستان شاید جوہری ٹیسٹ کر رہا ہو گا۔\nحالانکہ انڈیا کے سیسمولوجی (زلزلوں کی مطالعہ) ڈیپارٹمنٹ نے ان قیاس آرائیوں کی تردید کی ہے۔ اس کے سربراہ او پی مشرا نے پی ٹی آئی نیوز ایجینسی کو بتایا کہ ’جوہری دھماکوں کی ایک منفرد پہچان ہوتی ہے۔ قدرتی زلزلے دو مرحلوں میں آتے ہیں جبکہ جوہری دھماکے کا ایک واضح تیسرا مرحلہ ہوتا ہے، جو دھماکے کے بعد سطح کی گونج کی وجہ سے پیدا ہوتا ہے۔‘\nکرنل (ریٹائرڈ) ونایاک بھٹ، جو سینٹر آف ایڈوانس ڈیفنس سٹڈیز کے سربراہ ہیں، کا کہنا تھا کہ انڈین حکام واضح کر چکے ہیں کہ اُن کا ارادہ نہ تو جوہری مقام کو ہدف بنانے کا تھا اور نہ ہی انھوں نے ایسا کیا۔\n’ہم ایک ذمہ دار جمہوریت ہیں۔ میڈیا رپورٹس پر یقین نہ کریں بلکہ ڈی جی ایم او (لیفٹیننٹ جنرل راجیف گھائی) کی بات پر یقین کریں جنھوں نے اس دعوے کی تردید کی ہے۔‘\nوہ کہتے ہیں کہ اگر انڈیا نے کسی جوہری سینٹر کو ہدف بنایا ہوتا تو اسے چھپانا بہت مشکل ہوتا۔\nواضح رہے کہ تابکاری کے کسی بھی طرح کے رساؤ کی صورت میں بڑے پیمانے پر مقامی آبادی کو فوری طور پر علاقے سے منتقل کرنا ضروری ہوتا ہے کیونکہ ایک جوہری ہتھیار سے تابکاری سے فوری طور پر موت ہو سکتی ہے۔",
        "published_date": "Thu, 15 May 2025 15:45:51 GMT",
        "source": "BBC Urdu"
    },
    {
        "guid": "https://www.bbc.com/urdu/articles/clyvdl973p4o#1",
        "title": "الیکٹرانک سگنیچر: انڈیا اور پاکستان کے ایک دوسرے کی سرحدی حدود میں طیارے مار گرانے کے دعوؤں کی تصدیق کیسے ممکن ہے؟",
        "link": "https://www.bbc.com/urdu/articles/clyvdl973p4o",
        "image_url": "https://ichef.bbci.co.uk/news/1024/branded_urdu/995d/live/c6028c20-3009-11f0-9223-0d2262e49eec.jpg",
        "article": "پاکستان اور انڈیا کے درمیان جنگ بندی کو کئی روز ہو چکے ہیں اور حالیہ دنوں میں دونوں اطراف سے یہ بتائے جانے کا سلسلہ جاری ہے کہ انھوں نے ایک دوسرے کا کتنا نقصان کیا ہے۔\nاس دوران سب سے زیادہ بات چیت انڈیا کی فضائیہ کو ہونے والے مبینہ نقصان کی ہو رہی ہے کیونکہ پاکستان نے دعویٰ کیا ہے کہ اس نے اس دوران پانچ انڈین طیارے مار گرائے ہیں جن میں فرانسیسی ساختہ رفال طیارے بھی شامل ہیں۔ اسی طرح انڈیا کی جانب سے پاکستانی طیارے مار گرائے جانے سے متعلق بھی متعدد دعوے کیے گئے ہیں۔\nگذشتہ اتوار کو جب انڈین فضائیہ کے ایئر مارشل اے کے بھارتی سے پاکستانی دعوؤں سے متعلق سوال کیا گیا تو اگرچہ انھوں نے اس کی تصدیق یا تردید نہیں کی تاہم اُن کا کہنا تھا کہ ’ہم ابھی حالتِ جنگ میں ہیں اور نقصانات جنگ کا حصہ ہوتے ہیں۔ جہاں تک تفصیلات کی بات ہے تو (نقصانات کی) کیا تعداد تھی، اور ہم نے کیا کھویا ہے، اگر میں اس پر تبصرہ کرتا ہوں تو دشمن کو فائدہ ہو گا۔‘\nانھوں نے مزید کہا کہ ’آپ جاننا چاہتے ہیں کہ ہم نے اُن کے کتنے طیارے گرائے؟ ہم نے ان کے طیارے اپنی حدود میں نہیں آنے دیے اس لیے ہمارے پاس اُن کا ملبہ نہیں ہے۔ لیکن ہم نے اُن کے کچھ طیارے گرائے ہیں لیکن تعداد پر میں کچھ قیاس آرائی نہیں کروں گا۔ مجھے تعداد کا علم ہے، ہم تفصیلات لے رہے ہیں لیکن میں ابھی تعداد نہیں بتاؤں گا۔‘\nدوسری جانب پاکستانی فوج کے ترجمان نے فضائیہ اور بحریہ کے نمائندوں کے ہمراہ ایک پریس بریفنگ میں اتوار کو میڈیا سے بات کرتے ہوئے دعویٰ کیا کہ ’یہ بڑی عجیب بات ہے کہ انڈین کہہ رہے ہیں کہ ہم نے کوئی طیارہ نہیں کھویا۔ اگر ہم کہہ رہے ہیں کہ پانچ انڈین طیارے گرائے گئے ہیں تو اس کا مطلب ہے کہ پانچ طیارے مارے گئے ہیں۔‘\nاُنھوں نے دعویٰ کیا کہ ’ہم نے ثبوت دیکھے ہیں۔‘ اس کے بعد پریس بریفنگ کے دوران انڈین میڈیا کی کچھ کلپس اور کچھ تصاویر بھی دکھائی گئیں اور دعویٰ کیا گیا کہ یہ انڈین جہازوں کا ملبہ ہے۔\nاس سے قبل امریکی اخبار واشنگٹن پوسٹ اور خبر رساں ایجنسی روئٹرز اپنی خبروں میں اوپن سورس ڈیٹا اور امریکی حکام سے گفتگو کی بنیاد پر یہ دعویٰ کر چکے ہیں کہ ’بظاہر پاکستانی سٹرائیکس کے دوران دو فرانسیسی ساختہ انڈین طیارے کریش ہوئے ہیں‘۔\nمگر انڈیا اور پاکستان کے فوجی حکام اور بین الاقوامی ذرائع ابلاغ کی جانب سے کیے جانے والے یہ دعوے کتنے قابلِ اعتبار ہیں؟ پاکستان کس بنیاد پر انڈین طیاروں بشمول رفال کو گرائے جانے کا دعویٰ کر رہا ہے؟ اور کیا کوئی ایسا بین الاقوامی پروٹوکول یا معاہدہ موجود ہے جو دو ممالک کی جنگ کے دوران فائٹر طیاروں کے نقصان کا تعین کروا سکے؟\nان سوالات کے جوابات جاننے کے لیے بی بی سی نے اس شعبے کے ماہرین سے گفتگو کی ہے۔\nامریکی پبلیکیشن ’جیوپولیٹیکل فیوچرز‘ سے منسلک امریکی فوج کے سابق اہلکار اینڈریو ڈیوڈسن نے بی بی سی اُردو کو بتایا کہ اوپن سورس انٹیلیجنس کے ذریعے بھی ایسے واقعات کی تصدیق کی جا سکتی ہے۔\nاینڈریو کہتے ہیں کہ ’اوپن سورس انٹیلیجنس کے ماہرین اکثر ریڈار کے ٹریکنگ ڈیٹا، سیٹلائٹ سے لی گئی تصاویر اور حراست میں لیے گئے پائلٹس کے بیانات کا سہارا لے کر کسی لڑاکا طیارے کے ممکنہ طور پر مار گرائے جانے کا اندازہ لگا سکتے ہیں۔‘\nتاہم وہ کہتے ہیں کہ جہاز کو مار گرائے جانے کی کوئی ویڈیو یا سرکاری اعتراف کے بغیر تمام اندازے جزوی طور پر ہی درست مانے جا سکتے ہیں۔\nانھوں نے کہا کہ ’پاکستان اور انڈیا کے درمیان ہونے والی لڑائیوں میں اکثر پرانی تصاویر اور ویڈیوز گردش کرنے لگتی ہیں ایسے میں میٹا ڈیٹا اور آرٹیفشل انٹیلیجنس کے کچھ ٹولز کی مدد سے بھی نئے اور پُرانے ثبوتوں میں فرق تلاش کرنے میں مدد مل سکتی ہے۔‘\nیاد رہے کہ بی بی سی ویریفائی نے تین ایسی ویڈیوز کی تصدیق کی تھی جن کے بارے میں دعویٰ کیا تھا کہ ان میں نظر آنے والا ملبہ فرانسیسی ساختہ رفال طیارے کا ہے۔ اسی نوعیت کی ایک تصدیق تین روز قبل واشنگٹن پوسٹ بھی کر چکا ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ دنوں پریس بریفننگ کے دوران دعویٰ کیا تھا کہ انڈین جہازوں کی الیکٹرانک آئی ڈی کے ذریعے انھیں معلوم ہوا کہ پاکستانی فضائیہ نے کون سا انڈین طیارہ کسی مقام پر گرایا ہے۔\nانھوں نے دعویٰ کیا کہ مگ 29 لائن آف کنٹرول سے آٹھ ناٹیکل میل دور سرینگر میں مار گرایا گیا تھا جبکہ ایک ایس یو 30 لائن آف کنٹرول سے 25 ناٹیکل میل دور سرینگر میں مار گرایا گیا تھا۔ \nفراہم کی گئی تفصیلات میں ایک رفال طیارہ ایل او سی سے 53 ناٹیکل میل دور سرینگر میں، دوسرا رفال بین الاقوامی سرحد سے سات ناٹیکل میل دور بھٹنڈہ میں اور تیسرا رفال جموں کے قریب مار گرانے کا دعویٰ کیا گیا۔\nان کا کہنا تھا کہ ’ہمارے پاس یہ تفصیلات اس لیے ہیں کیونکہ جدید دور کی جنگ میں آپ چیزوں کو اپنی ایمیجینیشن (تخیل) سے پیدا نہیں کر سکتے۔ آپ کی ایک الیکٹرانک آئی ڈی ہوتی ہے، ڈیٹا لنک کے ذریعے طیارے ٹریک کر لیے جاتے ہیں، جیسے ہی آپ اپنا ریڈار کھولتے ہیں سب ظاہر ہو جاتا ہے، کوئی چھپ نہیں سکتا۔'\nاُن کی بریفنگ کے دوران الیکٹرانک سگنیچر کا بھی تذکرہ کیا گیا۔\nیاد رہے کہ پاکستان کے نائب وزیر اعظم اسحاق ڈار نے یہ دعویٰ کیا تھا کہ رفال گرانے کی کارروائی میں جے 10 سی استعمال کیا گیا تھا۔\n11 مئی کی پریس کانفرنس کے دوران انڈیا کے ایئر مارشل ایک اے بھارتی سے جب رفال طیارے گرانے جانے کے دعوؤں سے متعلق پوچھا گیا تو ان کا مزید کہنا تھا کہ ’نقصانات لڑائی کا حصہ ہیں۔۔۔ آپ کو ہم سے یہ سوال پوچھنا چاہیے کہ کیا ہم نے اپنے اہداف حاصل کیے ہیں؟ کیا ہم نے دہشتگردوں کے ٹھکانے تباہ کرنے کا ہدف حاصل کیا ہے؟ اس کا جواب ہاں ہے۔‘\nجبکہ انھوں نے ایک دوسرے سوال کے جواب میں دعویٰ کیا کہ انڈیا نے بھی بعض پاکستانی طیارے گرائے ہیں مگر وہ ان کی تفصیلات شیئر نہیں کرسکتے۔ ان کا کہنا تھا کہ ’ان (پاکستانی فضائیہ) کے طیاروں کو ہماری حدود میں آنے سے روکا گیا۔ ہمارے پاس ان کا ملبہ نہیں۔‘\nجبکہ 11 مئی کو انڈین فوج نے ایکس پر ایک ویڈیو پوسٹ کی جس میں پاکستانی مراج طیارے کا ملبہ دکھانے کا دعویٰ کیا گیا۔ تاہم اس ویڈیو کے بارے میں ایئر مارشل اے کے بھارتی نے اپنی پریس کانفرنسز میں کوئی تبصرہ نہیں کیا۔ پاکستان کی جانب سے اس نوعیت کے دعوؤں کی تصدیق نہیں کی گئی ہے۔\nاس پر تبصرہ کرتے ہوئے پاکستانی فضائیہ کے سابق ایئر کموڈور خالد چشتی نے بی بی سی کو بتایا کہ پاکستان کے پاس چینی ساختہ طیاروں J10 C اور جے ایف 17تھنڈر میں 'پی ایل 15' میزائل نصب ہیں جن کی رینج تقریباً 200 کلومیٹر ہے۔\nوہ کہتے ہیں کہ پی ایل 15 میزائل میں اپنا ریڈار لگا ہوتا ہے اور یہ اپنے ہدف کو لاک کرتے وقت اور نشانہ بنانے سے قبل اپنے جہاز کو الیکٹرانک سگنل (سگنیچر) دیتا ہے۔ ’(لگ بھگ) 200 کلومیٹر کافی زیادہ فاصلہ ہے جبکہ جہاز کے پائلٹ کو آسمان پر بمشکل 10 کلومیٹر تک ہی نظر آ رہا ہوتا ہے۔ ایسے میں ہدف پر نشانہ لگانے کے بعد جب پی ایل 15 فائر کیا جاتا ہے تو یہ اپنے ہدف کے قریب جاتے وقت صرف اس وقت ایکٹویشن موڈ میں آتا ہے جب اسے مکمل یقین ہو کہ یہ اپنے ہدف سے جا ٹکرائے گا۔‘\nانھوں نے اس میزائل کی خاصیت سے متعلق دعویٰ کیا کہ اگر اس میزائل کے اپنے ریڈار سسٹم کو معلوم ہو کہ وہ اپنے ہدف کو نشانہ نہیں بنا پائے گا، تو یہ فضا میں ہی خود کو تباہ کر لیتا ہے۔\nایئرکموڈور خالد چشتی کے مطابق 'یہی وجہ ہے کہ پاکستانی فضائیہ کو یقین ہے کہ انھوں نے انڈین طیاروں کو گرایا ہے۔ وہ اس الیکٹرانک سگنل کے علاوہ ہیومن انٹیلیجنس کے ذریعے بھی دوسرے ملک کا طیارہ گرانے کی تصدیق کر رہے ہیں۔'\nتاہم جب اینڈریو ڈیوڈسن سے پوچھا گیا کہ کیا الیکٹرانک سگنیچر کے ذریعے کسی جہاز کو مار گرائے جانے کی تصدیق کی جا سکتی ہے؟ تو اُن کا کہنا تھا کہ 'الیکٹرانک سگنیچر سے مراد کسی جہاز کی ریڈار فریکوئنسی، ریڈیو ٹرانسمیشن، ٹرانسپونڈر کوڈز اور دیگر الیکٹرانک آلات کے سگنلز ہوتے ہیں۔\n'اگر اچانک ہی کسی جہاز کے الیکٹرانک سگنلز غائب ہو جائیں تو اس کا مطلب لیا جاتا ہے کہ اس جہاز کو کامیابی سے انگیج کر لیا گیا ہے لیکن اس سے 100 فیصد یہ معلوم نہیں ہوتا کہ حریف جہاز تباہ ہو گیا ہے۔‘\nاینڈریو کے مطابق ’اسی لیے الیکٹرانک سگنیچر کو بطور سیکنڈری ثبوت دیکھا جاتا ہے۔‘\nسینٹر فور ایرو سپیس اینڈ سکیورٹی سٹڈیز کے صدر ایئر مارشل ریٹائرڈ جاوید احمد کہتے ہیں کہ ’پہلے جو ڈاگ فائٹس ہوتی تھیں، وہ انتہائی قریب کے فاصلے پر ہوتی تھیں مگر اب لڑاکا طیارے اکثر حد نگاہ سے بہت دور ہوتے ہیں اور ایسے میں کسی تباہ شدہ طیارے کا ملبہ اسے مار گرانے والے ملک کو ملنا مشکل ہو جاتا ہے۔‘\nانھوں نے کہا کہ ’آج کل کے دور میں تو الیکٹرانک ثبوت ہی ہوتے ہیں۔۔۔ جہاز چاہے رفال ہو، مگ 29 ہو یا ایس یو 30، ہر طیارے کا ایک الیکٹرانک سگنل ہوتا ہے جو اس کی پہچان ہوتی ہے اور اسی سے ہدف کو کامیابی سے نشانہ بنانے کی تصدیق ہوتی ہے۔‘\nسنہ 2019 میں انڈیا نے جب پاکستان کا ایف 16 طیارہ مار گرانے کا دعویٰ کیا تھا تو اُس وقت امریکی حکام نے پاکستان آ کر اس بات کی تصدیق کی تھی کہ پاکستان کے پاس موجود ایف 16 لڑاکا طیارے پورے ہیں۔\nاس وقت امریکی جریدے 'فارن پالیسی' نے بتایا تھا کہ پاکستان موجود ایف 16 طیاروں کی گنتی کے اس عمل کے بارے میں معلومات رکھنے والے سینیئر امریکی دفاعی عہدیدار کا کہنا تھا کہ غیرملکی فوجی طیاروں کی فروخت پر استعمال کے معاہدے کے مطابق پاکستان نے امریکہ کو دعوت دی تھی کہ اس کے حکام خود آ کر ایف 16 طیاروں کی گنتی کریں۔ \n’عموماً اس قسم کے معاہدوں میں امریکہ کی شرط ہوتی ہے کہ خریدنے والا ملک امریکی حکام کی جانب سے سازوسامان کا باقاعدگی سے معائنہ کروائے تاکہ سازوسامان کی گنتی اور حفاظت یقینی بنائی جا سکے۔'\nایئر کموڈور خالد چشتی کہتے ہیں کہ جب انڈیا نے پاکستانی طیارہ گرانے کا دعویٰ کیا تھا تو پاکستان نے امریکی حکام کو خود دعوت دے کر ملک بُلایا تھا تاکہ وہ خود تصدیق کر سکیں کہ پاکستان کے سب ایف 16 طیارے صحیح سلامت ہیں۔\nتاہم انھوں نے کہا کہ انڈیا کو رفال طیارے فراہم کرنے والی کمپنی نئی دہلی کو قانونی طور پر نقصان کی اطلاع دینے پر مجبور نہیں کر سکتی۔\n'انڈیا 40 برسوں سے اس کمپنی سے طیارے خرید رہا ہے اور اتنے عرصے میں خریدار اور کمپنی کے درمیان ایک انڈرسٹینڈنگ ہو جاتی ہے۔ میرا خیال ہے کہ رفال بنانے والی کمپنی اس معاملے پر خاموش ہی اختیار کیے رکھے گی۔'\nجیوپولیٹیکل فیوچرز سے منسلک اینڈریو ڈیوڈسن بھی ایئر کموڈور خالد چشتی سے اتفاق کرتے ہوئے نظر آتے ہیں۔\nوہ کہتے ہیں ایسا کوئی بین الاقوامی قانون موجود نہیں جس کے تحت انڈیا یا کوئی بھی ملک اپنے کسی طیارے کو پہنچنے والے نقصان کی اطلاع دینے کا پابند ہو۔\nوہ کہتے ہیں کہ 'ایک بار طیاروں کی ڈیلیوری ہو جانے کے بعد یہ کسی بھی ملک کی ملکیت بن جاتے ہیں۔'\nتاہم اینڈریو کہتے ہیں کہ امریکہ کے بنائے گئے طیاروں بشمول ایف 16  اکثر 'اینڈ یوزر مانیٹرنگ' کے پابند ہوتے ہیں۔\nامریکی فوج کے سابق اہلکار کے مطابق 'اینڈ یوزر مانیٹرنگ' کے معاہدے کا مطلب یہ ہوتا ہے کہ طیارے حاصل کرنے والے ملک مینوفیکچرنگ کمپنی یا ملک کو جہاز کو پیش آنے والے کسی بھی قسم کے واقعے یا نقصان کی اطلاع دینے کے پابند ہوتے ہیں۔\n'لیکن یہ بھی کسی معاہدے یا سیاسی صورتحال کو مدِ نظر رکھتے ہوئے ہی کیا جاتا ہے۔ اس متعلق کوئی بین الاقوامی قانون موجود نہیں ہے۔'\nپراوین ساہنی کا شمار انڈین کے سینیئر صحافیوں میں ہوتا ہے جو کہ عسکری امور میں مہارت رکھتے ہیں اور ان کا کہنا ہے کہ ’انفارمیشن وارفیئر کی سب اہم چیز اس کا مستند ہونا ہوتا ہے اور یہ اس وقت ہی ہو سکتا ہے جب مِس انفارمیشن اور ڈِس انفارمیشن انتہائی چالاکی سے اصل معلومات کے ساتھ ملا کر شیئر کی جائے اور ’پاکستان نے یہی کیا۔‘\nپراوین ساہنی نے اپنے یوٹیوب چینل پر تجزیہ پیش کرتے ہوئے کہا کہ پاکستانی فضائیہ کے ایئر مارشل اورنگزیب احمد نے انٹرنیشنل میڈیا کو جامع بریفنگ دی اور انھوں نے ایک نقشے کی مدد سے صحافیوں کو بتایا کہ کیسے پاکستانی فضائیہ نے انڈین ایئرفورس کے تمام طیاروں کے الیکٹرانک سگنیچر حاصل کیے۔\n’انھوں نے انتہائی تحمل سے بتایا کہ کیسے پاکستانی فضائیہ نے چھ اور سات مئی کی درمیانی شب انڈین ایئر فورس کے پانچ طیارے مار گرائے۔ جب آپ میڈیا کو یہ تمام تفصیلات دے رہے ہیں تو اس کا مطلب یہ ہے کہ آپ میڈیا کو اپنی سوچ میں ڈھال رہے ہیں۔‘\n’اور اگلے دن ہم نے تمام میڈیا پر یہی تفصیلات دیں کیونکہ انڈین ایئرفورس نے ایسے بریفنگ دی ہی نہیں۔‘\nانڈین صحافی کہتے ہیں کہ ’اورنگزیب نے انفارمیشن وارفیئر کے اپنے مشن میں کامیابی حاصل کی۔ میں یہ بالکل نہیں کہہ رہا کہ انھوں نے جو کچھ کہا وہ غلط تھا یہ صحیح۔‘\n’ایسے میں انڈین ردِعمل کی غیرموجودگی میں پاکستان کا بیانیہ مستند نظر آتا ہے۔‘",
        "published_date": "Thu, 15 May 2025 03:55:01 GMT",
        "source": "BBC Urdu"
    },
    {
        "guid": "https://www.bbc.com/urdu/articles/crmkne21zjmo#1",
        "title": "’نظارے نہیں ہوں گے تو کاروبار بھی نہیں ہو گا‘: ہمالیہ کے وہ پہاڑ جو نظروں سے اوجھل ہوتے جا رہے ہیں",
        "link": "https://www.bbc.com/urdu/articles/crmkne21zjmo",
        "image_url": "https://ichef.bbci.co.uk/news/1024/branded_urdu/b4a0/live/0c0ffab0-30d0-11f0-8519-3b5a01ebe413.png",
        "article": "میں نیپال کے دارالحکومت میں ہمالیہ کے پہاڑیوں کو دیکھتے ہوئے پلا بڑھا ہوں۔ وہاں سے نکلنے کے بعد مجھے زمین کی سب سے بلند پہاڑی چوٹیوں کے دلکش نظاروں کی یاد ستاتی رہی ہے۔\nجب بھی میں کھٹمنڈو جاتا ہوں تو مجھے اس ڈرامائی پہاڑی سلسلے کی ایک جھلک دیکھنے کی خواہش رہتی ہے مگر اِن دنوں بدقسمتی سے ایسا ممکن نہیں ہو پاتا۔\nاس کا سب سے بڑی ذمہ داری فضائی آلودگی پر عائد ہوتی ہے جو خطے میں بہت زیادہ پھیل چکی ہے۔ ایسا بہار اور خزاں کے مہینوں میں بھی ہوتا ہے۔ ایک وقت تھا جب آسمان اِن دنوں صاف ہوتا تھا۔\nگذشتہ سال اپریل میں میری بین الاقوامی پرواز نے کھٹمنڈو میں لینڈنگ سے قبل آسمان میں قریب 20 چکر کاٹے کیونکہ خراب موسم سے ایئرپورٹ کی حد نگاہ بُری طرح متاثر تھی۔\nمیں نے جس ہوٹل میں چیک اِن کیا وہاں عام حالات میں پہاڑ واضح نظر آتے ہیں کیونکہ یہ اونچائی پر واقع ہے لیکن دو ہفتوں کے قیام کے دوران ایسا ایک بھی دن نہیں آیا۔\nکھٹمنڈو کے نواح میں واقع نگرکوٹ جہاں سے عام طور ہمالیہ کے پہاڑ صاف دکھائی دیتے ہیں لیکن وہاں سے بھی ہمیں صرف گردوغبار ہی دکھا جیسے کہ پہاڑ وہاں موجود ہی نہ ہوں۔\nیوگینڈرشکیا 1996 سے نگر کوٹ میں ہوٹل چلا رہے ہیں۔ ان کا کہنا ہے اب وہ لوگوں کو یہ نہیں کہتے کہ ان کا ہوٹل طلوعِ آفتاب یا غروبِ آفتاب اور ہمالیہ کے پہاڑوں کا نظارہ کرنے کے لیے بہترین جگہ ہے۔\nان کا کہنا ہے کہ اب فضا میں موجود گرد و غبار کی وجہ سے آپ بیشتر دنوں میں یہ نظارے نہیں کر سکتے ہیں۔ وہ اب اپنے ہوٹل کو ایک تاریخی اور پرسکون جگہ کے طور پر پیش کرتے ہیں۔\nپچھلے سال کے میرے دورے کے دوران مجھے امید تھی کہ اناپورنا میں ٹریکنگ کے دوران شاید ہمالیہ کی چوٹیوں کا نظارہ دیکھنے کو مل جائے لیکن میری قسمت اتنی اچھی نہ تھی۔\nسائنسدانوں کا کہنا ہے کہ وقت کے ساتھ خطے میں دھند شدید اور دیرپا ہوتی جا رہی ہے جس کی وجہ سے اب لوگوں کے لیے دور تک دیکھنا مشکل ہوتا جا رہا ہے۔\nیہ دھند فضا میں موجود آلودگی کے باعث پیدا ہوتی ہے جس کی وجہ گرد و غبار کے ذرات اور آگ سے اٹھنے والا دھواں شامل ہوتا ہے۔ اس کے نتیجے میں حدِ نگاہ پانچ ہزار میٹر (16 ہزار 400 فٹ) تک رہ گئی ہے۔\nماحولیاتی تبدیلیوں کے باعث خشک موسم اب زیادہ عرصے تک رہتا ہے اور یہ دھند آلود صورتحال اس موسم میں زیادہ پائی جاتی ہے۔\nخطے میں مون سون جون سے ستمبر تک رہتا ہے اور اس دوران بادلوں کے باعث پہاڑ نظر نہیں آتے اور حدِ نگاہ بھی کم رہتی ہے۔\nپہلے مارچ سے مئی اور اکتوبر اور نومبر کے مہینوں میں سیاح زیادہ آیا کرتے تھے کیونکہ ان مہینوں میں آسمان میں صاف رہتا تھا اور دور تک باآسانی دیکھا جا سکتا تھا۔\nلیکن بڑھتے درجہ حرارت، بارشوں میں کمی اور فضائی آلودگی میں اضافے کے باعث اب موسمِ بہار کے مہینوں میں بھی ہر طرف گہری دھند ہوتی ہے اور حدِ نگاہ میں کمی آتی جا رہی ہے۔ اب یہ صورتحال دسمبر سے ہی ہونا شروع ہو گئی ہے۔\nنیپال کی جانی مانی خواتین ٹریننگ گائیڈ لکی چھیتری کہتی ہیں کہ اس دھند آلود صورتحال کی وجہ سے کاروبار میں 40 فیصد کمی واقع ہوئی ہے۔\nلکی چھیتری بتاتی ہیں کہ گذشتہ برس انھیں ایک ٹریکر گروپ کو پیسے واپس کرنے پڑے کیونکہ گائیڈ دھند کی وجہ سے انھیں ہمالیہ کی چوٹیاں دکھا نہیں سکا تھا۔\nایک آسٹریلین سیاح جو 1986 سے لے کر اب تک تقریباً ایک درجن مرتبہ نیپال کا دورہ کر چکے ہیں کا کہنا ہے کہ پہاڑ نہ دیکھ پانا کافی مایوس کن تھا۔\nجان کیرول کہتے ہیں کہ دس سال قبل ایسا بالکل بھی نہیں تھا۔ ’اب ایسا لگتا ہے جیسے دھںد نے ہر چیز ڈھانپ لی ہے اور یہ مجھ جیسے سیاحوں کے لیے بہت زیادہ مایوس کن ہے۔‘\nنیپال کے ٹریکنگ ایجنٹس اسوسی ایشن کے عہدیدار کرشنا اچاریا لکھتے ہیں کہ ٹریکنگ انڈسٹری مشکلات کا شکار ہے۔\nانھوں نے بی بی سی کو بتایا کہ ’ہمارے ٹریکنگ آپریٹرز مایوسی کا شکار ہیں کیوں کہ نظارے نہ دکھنے کا مطلب ہے کہ کام بھی نہیں ہو گا۔ ان میں بہت سے افراد کوئی دوسرا پیشہ اپنانے کے بارے میں سوچ رہے ہیں۔‘\nسرحد کی دوسری جانب انڈین ہوٹل مالکان اور ٹوئر پریٹرز کا کہنا ہے کہ دھند پہلے سے کہیں زیادہ گہری اور پہلے سے کہیں زیادہ جلدی واپس آ رہی ہے۔\nمالیکہ ورڈی اتراکھںڈ میں کمیونٹی کے تحت چلائے جانے والا ایک کاروبار چلاتی ہیں۔ ان کا کہنا ہے کہ ماضی کے برعکس خشک سپیلز کا دورانیہ طویل ہوتا اور اس کے بعد تیز بارش ہوتی ہے۔ تاہم سیاح اب بھی آ رہے ہیں۔ وہ بتاتی ہیں کہ جو سیاح دھند کے باعث نظارے نہیں کر پاتے وہ دوبارہ لوٹ کر آتے ہیں۔\nپاکستان میں مغربی ہمالیہ کا علاقہ فضائی آلودگی کے باعث پیدا ہونے والی اس دھند سے نسبتاً کم متاثر دکھائی دیتا ہے۔ اس کی ایک وجہ یہ ہے کہ یہاں شہر پہاڑوں سے نسبتاً زیادہ دوری پر واقع ہیں۔\nتاہم مقامی افراد کا کہنا ہے کہ وہ پہاڑی سلسلے جو پہلے پشاور یا گلگت سے باآسانی دکھائی دیتے تھے اب نظر نہیں آتے۔\nپاکستان کی ماحولیاتی ایجنسی کے سابق سربراہ آصف شجاع کہتے ہیں کہ دھند کی چادر اب زیادہ عرصے تک رہتی ہے اور ہمیں وہ پہاڑ نظر نہیں آتے جو ہم ماضی میں دیکھ سکتے تھے۔\nدنیا کے سب سے زیادہ فضائی آلودگی والے شہروں کی فہرست میں جنوبی ایشیا کے شہر باقاعدگی سے سرفہرست آتے ہیں۔\nخطے بھر میں زہریلی ہوا نے عوامی صحت کو شدید متاثر کیا ہے، جس کے باعث اکثر سفر میں رکاوٹ اور تعلیمی اداروں کی بندش دیکھنے میں آتی ہے۔\nگاڑیوں اور صنعتوں سے نکلنے والا دھواں، تعمیراتی منصوبوں سے اٹھنے والی گرد، کچی سڑکوں سے اُڑتی دھول اور کوڑا کرکٹ جلانے جیسے عوامل پورے سال فضائی آلودگی کا سبب بنتے ہیں۔\nاس کے علاوہ لمبے خشک موسم کے باعث بڑھتی ہوئی جنگلاتی آگ اور انڈیا، پاکستان اور نیپال میں فصلوں کی کٹائی کے بعد باقیات جلانے کا عمل بھی آلودگی میں نمایاں اضافہ کرتا ہے۔\nموسمی حالات، جن میں گرم ہوا نیچے کی ٹھنڈی ہوا پر موجود ہوتی ہے، ان آلودہ ذرات کو نیچے کی طرف پھنسائے رکھتے ہیں، جس کی وجہ سے یہ فضا میں تحلیل نہیں ہو پاتے۔\nجنوبی ایشیائی ماہرِ موسمیات ڈاکٹر سومیشر داس نے بی بی سی کو بتایا: ’جنوبی ایشیا میں دھند اور گرد آلود طوفانوں میں اضافہ ہو رہا ہے اور ماحولیاتی تبدیلیوں سمیت دیگر عوامل کی وجہ سے یہ رجحان مستقبل میں بھی جاری رہنے کا امکان ہے۔‘\nنیپال کے محکمہ موسمیات کے مطابق، سیاحتی مقام پوکھرا کے ہوائی اڈے پر 2024 میں 168 دن ایسے ریکارڈ کیے گئے جب فضا دھند آلود تھی جبکہ 2020 میں یہ تعداد صرف 23 اور 2021 میں 84 تھی۔\nماہرین کا کہنا ہے کہ ہمالیہ شاید دنیا کا سب سے زیادہ متاثر ہونے والا پہاڑی سلسلہ ہے، کیونکہ یہ ایک گنجان آباد اور آلودہ خطے میں واقع ہے۔\nاس کا مطلب یہ ہو سکتا ہے کہ شاید ہمالیہ کے دلکش نظارے صرف تصاویر، مصوری یا پوسٹ کارڈز تک محدود ہو جائیں۔\nکوہ پیمائی کی ایک کمپنی سے وابستہ چھیتری کہتی ہیں: ’جب ہم سیاحوں کو وہ پہاڑ نہ دکھا پائیں جس کے انھوں نے پیسے دیے ہوتے ہیں، تو ہمیں شرمندگی ہوتی ہے لیکن ہم دھند کا کچھ نہیں کر سکتے۔‘",
        "published_date": "Thu, 15 May 2025 07:50:05 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c753wxx72n9o#4",
        "title": "نڈھال بدن، ہاتھوں پر چھالے اور خوراک کی قلت: غزہ کے ہسپتال میں لاغر اور خوفزدہ بچوں کی کہانی",
        "link": "https://www.bbc.com/urdu/articles/c753wxx72n9o",
        "image_url": "https://ichef.bbci.co.uk/news/1024/branded_urdu/c64d/live/0581be00-3093-11f0-8519-3b5a01ebe413.png",
        "article": "انتباہ: اس رپورٹ میں موجود تصاویر تکلیف دہ ہو سکتی ہیں۔\nجنگ کی بربریت بڑھتی جا رہی ہے۔ ہلاک ہونے والے، ہلاک ہونے والوں کے ٹکڑے، مرنے والے، فاقہ کرنے والے۔۔۔ یہ وہ مناظر ہیں جو غزہ کی پٹی میں میرے ساتھیوں کو دن بدن بڑی تعداد میں دیکھنے کو مل رہے ہیں۔\nایسے میں اپنی نظر ہٹانے کا خیال قوی ہوتا ہے لیکن بی بی سی کے لیے کام کرنے والے کیمرہ مین اپنا منھ نہیں موڑ سکتے اور منگل کے دن خود ان میں سے ایک اس جنگ کا نشانہ بن گیا۔ غزہ کی پٹی میں کام کرنے والے ہمارے ساتھیوں کی حفاظت کی وجہ سے ہم ان کے نام ظاہر نہیں کر سکتے۔\nہمارے کیمرہ مین زیادہ زخمی نہیں ہوئے لیکن ایسا صرف قسمت کی وجہ سے ہوا۔ خان یونس میں یورپی ہسپتال کی پارکنگ پر اسرائیلی بمباری میں درجنوں افراد ہلاک اور زخمی ہوئے تھے۔\nاسرائیل نے دعویٰ کیا ہے کہ ہسپتال کے نیچے موجود ایک کمانڈ اور کنٹرول مرکز میں حماس کے رہنما چھپے ہوئے تھے جہاں ہدف کو نشانہ بنایا گیا۔ اسرائیلی فوج نے حماس پر الزام لگایا کہ انھوں نے ہسپتال کے گرد موجود عام شہری آبادی کو خطرے میں ڈالا تاہم حماس نے اس کی تردید کی ہے۔\nحملے سے قبل وہ خاندان جن کے بیمار بچوں کو غزہ کی پٹی سے نکالا جانا تھا ہسپتال میں اکھٹے ہو رہے تھے۔ وہاں ایسے خاندان بھی موجود تھے جن کے بچوں کو بیرون ملک علاج کے بعد واپس لایا جا رہا تھا۔\nایسے ہی ایک بچے کے والد ہمارے بی بی سی کے ساتھی کے ساتھ موجود تھے اور حملے میں زخمی ہو گئے۔ اب انھیں ہسپتال سے صحتیابی کے بعد روانہ کیا جا چکا ہے۔\nحالیہ دنوں میں میرے ساتھی کی توجہ غزہ کی پٹی میں موجود وہ بچے رہے جنھیں غذائیت کی کمی کا سامنا ہے۔ دھماکے سے کچھ ہی دیر پہلے میں نے انھیں ایک کہانی پر انتہائی حساس طریقے سے کام کرنے کے لیے شکریہ کا پیغام بھجوایا تھا۔ \nیہ کہانی سوار آشور کی تھی۔۔۔\nمیرے پیغام کے جواب میں انھوں نے لکھا کہ ’سوار کی کہانی نے ہم سب میں کچھ توڑ کر رکھ دیا اور یہ میرے لیے اب تک کا سب سے تکلیف دہ کام تھا لیکن میں جانتا تھا کہ اس کا چہرہ، اس کا نام اور اس کی کہانی سنائی جانی چاہیے۔‘\nسوار آشور پانچ ماہ کی ہیں جو بہت کمزور ہو چکی ہیں۔ ان کی بڑی اور بھوری آنکھیں ان کے دبلے پتلے نڈھال بدن پر حاوی ہوتی جا رہی ہیں جو ہر وقت اپنی والدہ کا پیچھا کرتی ہیں۔\nمنگل کے دن ان کی والدہ نجویٰ نے جنوبی غزہ میں نصر ہسپتال سے ایک ویڈیو پیغام بھجوایا جس میں انھوں نے کہا کہ ’میں چاہتی ہوں کہ اسے وہ علاج میسر ہو جس کی اسے ضرورت ہے، وہ صحتیاب ہو اور اور پہلے جیسی ہو جائے، باقی بچوں کی طرح کھیلے، بڑی ہو۔ وہ میری پہلی اولاد ہے اور میرا دل اس کے لیے ٹوٹا جا رہا ہے۔‘\nگزشتہ چند دن کے دوران سوار کی جلد میں انفیکشن ہو گیا۔ اس کے ہاتھوں پر چھالے بن چکے ہیں۔ اس کا پیٹ اور آنتیں بھی شدید متاثر ہیں۔ اس وقت کوشش کی جا رہی ہے کہ اسے غذائیت ملتی رہے۔ اسرائیلی پابندیوں کی وجہ سے پیدا ہونے والی صورت حال میں اس کا جسمانی دفاعی نظام ہی بھرپور طریقے سے اس کے لیے لڑ رہا ہے۔\nاس کے رونے کی آواز بھی مدھم ہوتی جا رہی ہے لیکن اس میں ایک ایسی زندگی کی آواز آتی ہے جو خود کو بچانے کی کوشش کر رہی ہے۔ مختلف امراض کی وجہ سے وہ صرف ایک مخصوص فارمولا دودھ ہی پی سکتی ہے۔\nمنگل کے دن ہی ایک اچھی خبر ملی۔ قریبی اردن کے فیلڈ ہسپتال کو محدود تعداد میں یہ دودھ مل گیا۔ یہ بہت تھوڑا تھا لیکن انتظامیہ اور بھجوانے کا ارادہ رکھتی ہے۔ آنے والے دنوں میں بہت سے بیمار بچوں کو متحدہ عرب امارات اور اردن لانے کا منصوبہ بنایا جا رہا ہے۔\nعمان میں پہلے ہی غزہ کی پٹی کے بہت سے خاندان ہیں جن کے بچوں کی بیماری یا زخموں کا علاج ہو رہا ہے۔ ان کو غزہ سے باہر نکالنے کے لیے اسرائیلی حکام سے رابطہ کرنا پڑتا ہے جو بچوں کے والدین کے بارے میں جانچ پڑتال کرتے ہیں۔\nجنوری میں ہم نے عبدالرحمان اور ان کی والدہ عصمیٰ کے بارے میں رپورٹ کیا تھا۔ اسرائیلی بمباری میں عبدالرحمان کی ٹانگ ضائع ہو گئی تھی۔ چار ماہ سے وہ ایک ایسی جگہ پر موجود ہیں جو محفوظ بھی ہے اور جہاں خوراک بھی میسر ہے۔\nمنگل کے دن جب ہماری ان سے ملاقات ہوئی تو عصمیٰ نے غزہ میں اپنے بچوں اور والدہ سے بات کی۔ نجویٰ، جو عصمی کی والدہ ہیں، نے کہا کہ ’ہر طرف راکٹ ہیں، ہمارے سر کے اوپر سے گولیاں چلتی ہیں، کھانا اور زندگی بہت برے ہیں۔ آٹا نہیں، قیمتیں بہت بڑھ چکی ہیں۔‘\nعصمیٰ کے بچوں نے ان کو دیکھ کر ہاتھ ہلائے اور بوسے دیے۔ بعد میں عصمیٰ نے کہا کہ ’میں کیا کہوں، میں اپنی ماں کی شکر گزار ہوں جو میرے لیے یہ سب کر رہی ہیں۔ میں چاہتی ہوں کہ واپس جاؤں تو سب ٹھیک ہوں۔‘\nصرف ایک ماں کی نظر سے، جو اپنے خوفزدہ اور بھوکے بچوں کو جنگ میں پھنسے ہوئے دیکھ رہی ہے اور خود ایک محفوظ مقام پر موجود ہے، یہ تصور کرنا ممکن ہو سکتا ہے کہ ایسا ہر شخص غزہ واپس کیوں جانا چاہے گا۔\nایلس ڈویارڈ، سوحی کنوار اور نک ملارڈ کی اضافی رپورٹنگ کے ساتھ",
        "published_date": "Wed, 14 May 2025 11:52:37 GMT",
        "source": "BBC Urdu"
    },
    {
        "guid": "https://urdu.arynews.tv/petroleum-products-prices-government-announced/",
        "title": "حکومت نے پٹرولیم مصنوعات کی قیمتوں کا اعلان کردیا",
        "link": "https://urdu.arynews.tv/petroleum-products-prices-government-announced/",
        "image_url": "https://urdu.arynews.tv/wp-content/uploads/2025/05/Petrol.jpg",
        "article": "اسلام آباد: حکومت نے آئندہ 15 دنوں کےلیے پٹرول مصنوعات کی قیمتوں کا اعلان کردیا ہے، پٹرول کی قیمتوں میں کوئی ردو بدل نہیں کیا گیا۔\nاے آر وائی نیوز کے مطابق اگلے 15 دنوں کےلیے ملک میں پٹرولیم مصنوعات کی قیمتیں مقرر کردی گئی ہیں جس کا نوٹیفکیشن بھی جاری کردی گیا ہے، ہائی اسپیڈڈیزل کی قیمت میں 2 روپےفی لیٹر کی کمی گئی ہے۔\nنوٹیفکیشن میں بتایا گیا ہے کہ ہائی اسپیڈ ڈیزل کی نئی قیمت 254 روپے 64 پیسے فی لیٹر مقرر کی گئی ہے، پیٹرول کی قیمت برقرار رکھنے کا فیصلہ کیا گیا, پیٹرول کی قیمت 252 روپے 63 پیسے فی لیٹر پر برقرار ہے۔\nمٹی کے تیل کی قیمت میں 5 روپے 4 پیسے فی لیٹر کمی ہوئی، مٹی کے تیل کی نئی قیمت 164 روپے 65 پیسے فی لیٹر مقرر کی گئی ہے۔\nاس کے علاوہ لائٹ ڈیزل کی قیمت میں 4 روپے 68 پیسے فی لیٹر کم کیے گئے ہیں، نوٹیفکیشن کے مطابق لائٹ ڈیزل کی نئی قیمت 150 روپے 65پ یسے فی لیٹر ہوگی۔\nوزارت خزانہ نے پٹرولیم مصنوعات کی قیمتوں کا جو نوٹیفکیشن جاری کیا اس کے تحت قیمتوں میں کمی کا اطلاق 16 سے 31 مئی تک ہوگا۔",
        "published_date": "Thu, 15 May 2025 20:21:34 +0000",
        "source": "ARY Urdu"
    },
    {
        "guid": "https://urdu.arynews.tv/pakistan-india-ceasefire-rawalakot-of-markets-increased-video/",
        "title": "پاک بھارت سیزفائر، راولاکوٹ میں بازاروں کی رونق چہل پہل بڑھ گئی، ویڈیو",
        "link": "https://urdu.arynews.tv/pakistan-india-ceasefire-rawalakot-of-markets-increased-video/",
        "image_url": "https://urdu.arynews.tv/wp-content/uploads/2025/05/Rawlakot.jpg",
        "article": "پاکستان اور بھارت کے درمیان ہونے والی جنگ میں سیز فائر کے بعد راولاکوٹ میں زندگی معمول پرآنے لگی، بازاروں میں چہل پہل بھی بڑھ گئی۔\nاے آر وائی نیوز کے مطابق راولا کوٹ کا بیف تکا اور چپلی کباب بہت شوق سے کھائے جاتے ہیں، خاص طور پر حالیہ دنوں میں لائن آف کنٹرول پر جو ٹینشن رہی اور جنگ کا ماحول رہا اس کے بعد یہاں زندگی معمول پر آنا شروع ہوگئی ہے۔\nراولاکوٹ میں ڈھابوں اور ہوٹلوں پر گہما گہمی ہے، سیزفائر سے پہلے بھی یہاں بازار کھلے تھے لیکن اب رونقیں بڑھی ہیں تو کاروبار بھی بڑھ گیا ہے۔\nایک ڈھابے کے مالک نے بتایا کہ چپلی کباب اور تکے یہ کاروبار میرے والد صاحب نے 1978 میں شروع کیا تھا اب ہم اسے چلارہے ہیں، ہمارا مقصد یہ ہوتاہے کہ لوگ یہاں سے مطمئن ہوکر جائیں۔\n\nہوٹل میں آئے ایک صارف نے بتایا کہ یہاں کی سب سے مشہور چیز کباب ہے، یہاں پر لوگ بہت آتے ہیں، یہاں کا نظام اور سروس اچھا ہے جبکہ صفائی کا بھی بہت خیال رکھا جاتا ہے۔\nاسلام آباد سے آئے ایک شخص نے کہا کہ میں یہاں پہلی بار آیا ہے، کباب بہت اچھے ہیں اور میں لوگوں سے کہوں گا کہ یہاں آئیں تو کباب ضرور کھائیں،\nپاکستان بھر کی طرح راولا کوٹ میں بھی کوئٹہ ہوٹل موجود ہیں اور یہاں لوگ چپلی کباب اور تکے کھانے کے بعد چائے پیتے نظرآتے ہیں، یہاں پر کشمیری چائے بھی بہت معروف ہے۔",
        "published_date": "Thu, 15 May 2025 19:48:25 +0000",
        "source": "ARY Urdu"
    },
    {
        "guid": "https://urdu.arynews.tv/electric-car-fire-caused-house-destroyed/",
        "title": "الیکٹرک کار کی وجہ سے گھر جل کر تباہ ہوگیا",
        "link": "https://urdu.arynews.tv/electric-car-fire-caused-house-destroyed/",
        "image_url": "https://urdu.arynews.tv/wp-content/uploads/2025/05/Electric-Car-Fire.jpg",
        "article": "الیکٹرک کار میں لگنے والی آگ اس قدر خوفناک اندز میں بھڑکی کہ گھر جل کر تباہ ہوگیا جبکہ مکینوں نے بڑی مشکل سے جان بچائی۔\nبرطانوی میڈیا رپورٹس کے مطابق جلنے والی الیکٹرک کار ہیمپشائر کے علاقے چاندلر فورڈ  میں گھر کے باہر کھڑی تھی، یہ الیکٹرک کار رات بھر چارج ہوتی رہی تھی جبکہ جمعہ کی صبح تقریباً 5 بجے کے قریب اس میں خوفناک طریقے سے آگ لگ گئی۔\nڈرائیو وے پر الیکٹرک کار میں آگ لگنے سے مکان جل کر خاکستر ہو گیا،اس دوران تین مختلف فائر اسٹیشنوں کے عملہ آگ بجھانے جائے وقوع پر پہنچا۔\nآگ کے شعلے ڈرائیو وے پر دو دیگر کاروں تک پھیل گئے اور گھر تک پہنچ گئے، وہاں لگے سی سی ٹی وی کیمرے کی ریکارڈنگ میں دیکھا جاسکتا ہے کہ آگ کس قدر خطرناک تھی اور وہاں کافی مقدار میں کالا دھواں بھی پھیل گیا تھا۔\nتاہم ریسکیو عملے نے فوری کارروائی کرتے ہوئے گھر کے اندر موجود سبھی افراد کو نکال لیا اور حادثے میں کسی کو کوئی نقصان نہیں پہنچا۔\nدن کی روشنی میں لی گئی تصاویر سے پتہ چلتا ہے کہ گھر کے سامنے والے حصے کو شدید نقصان پہنچا، جس میں کئی کھڑکیوں کے شیشے اڑ گئے ہیں اور اینٹوں اور لکڑی کا کام دھوئیں سے سیاہ ہو چکا ہے۔\nہیمپشائر فائر اینڈ ریسکیو کے ترجمان نے بتایا کہ فائر فائٹرز نے آگ پر قابو پالیا جس میں متعدد گاڑیوں کو نقصان پہنچا آگ آج صبح چاندلر فورڈ میں چارلیکوٹ ڈرائیو پر واقع ایک گھر تک پھیل گئی تھی۔",
        "published_date": "Thu, 15 May 2025 19:39:11 +0000",
        "source": "ARY Urdu"
    },
    {
        "guid": "https://urdu.arynews.tv/bjp-minister-what-kind-of-speech-you-make-colonel-sofia-chief-justice/",
        "title": "کرنل صوفیہ کیخلاف آپ نے کس قسم کی گفتگو کی؟ بھارتی چیف جسٹس بی جے پی وزیر پر برہم",
        "link": "https://urdu.arynews.tv/bjp-minister-what-kind-of-speech-you-make-colonel-sofia-chief-justice/",
        "image_url": "https://urdu.arynews.tv/wp-content/uploads/2025/05/Indian-Minister.jpg",
        "article": "بھارتی فوج کی مسلمان کرنل خاتون کے خلاف غیرمہذبانہ گفتگو کرنے والے بھارتی وزیر کنور وجے شاہ کی جج نے ٹھیک ٹھاک سرزنش کردی۔\nآپریشن سندور کے بارے میں میڈیا کو بریفنگ دینے والی بھارتی فوج کی افسر کرنل صوفیہ قریشی کو نشانہ بنانے اور ان کے خلاف متنازعہ ریمارکس دینے پر بھارتی سپریم کورٹ نے مدھیہ پردیش کابینہ کے وزیر کنور وجے شاہ کی سرزنش کی ہے۔\nعدالت نے بی جے پی وزیر کنور وجے شاہ کے \"غیر ذمہ دارانہ” تبصروں پر سخت تنقید کرتے ہوئے کہا کہ آئینی عہدے پر فائز شخص کو تحمل کا مظاہرہ کرنا چاہیے، خاص طور پر آپریشن سندور جیسے حساس قومی آپریشن کے دوران یہ گفتگو نہیں ہونی چاہیے تھی۔\nچیف جسٹس آف انڈیا بھوشن رام کرشن گوائی کی سربراہی میں عدالت کے دو رکنی بنچ نے ریمارکس دیے کہ آپ شاہ کس قسم کا بیان دے رہے ہیں؟ آئینی عہدہ رکھنے والے ایسے شخص کو ذمہ دار ہونا چاہیے۔\nجب ملک ایسی صورتحال سے گزر رہا ہے، صرف اس لیے کہ آپ وزیر ہیں یہ سب نہیں کہہ سکتے، سپریم کورٹ نے وجے شاہ کے ریمارکس کو \"ناقابل قبول اور غیر حساس” قرار دیا۔\nسی جے آئی گوائی نے کہا کہ \"آپ کو کچھ سمجھداری کا مظاہرہ کرنا چاہیے تھا، ہائی کورٹ میں جا کر معافی مانگیں۔\nواضح رہے کہ مدھیہ پردیش حکومت کے وزیر کنور وجے شاہ نے مدھیہ پردیش ہائی کورٹ کے ایف آئی آر کے حکم کے خلاف سپریم کورٹ سے رجوع کیا تھا، سپریم کورٹ نے وجے شاہ کی درخواست جمعہ کو سماعت کے لیے مقرر کی ہے۔\nانھوں نے سپریم کورٹ کو بتایا کہ میرے بیان کو غلط سمجھا گیا، میں نے اس پر معافی مانگ لی ہے، میڈیا نے اسے بڑھا چڑھا کر پیش کیا ہے\nخیال رہے کہ خاتون کرنل صوفیہ قریشی کو نشانہ بنانے والی وجے شاہ کی تقریر کی ایک ویڈیو کلپ سوشل میڈیا پر وائرل ہونے کے بعد تنازعہ کھڑا ہوا تھا، انھوں نے پاکستان کے خلاف آپریشن سندور کے بارے میں میڈیا کو بریفنگ دی تھی۔\nپاک بھارت کشیدگی، بھارت میں مسلمانوں پر زمین تنگ کردی گئی، درجنوں گرفتار",
        "published_date": "Thu, 15 May 2025 19:34:22 +0000",
        "source": "ARY Urdu"
    },
    {
        "guid": "https://urdu.arynews.tv/houthis-say-attacks-will-continue-until-israel-ends-war-on-gaza/",
        "title": "حوثیوں نے اسرائیل پر ایک اور میزائل فائر کر دیا",
        "link": "https://urdu.arynews.tv/houthis-say-attacks-will-continue-until-israel-ends-war-on-gaza/",
        "image_url": "https://urdu.arynews.tv/wp-content/uploads/2024/10/Israel-intercept-Yemen-missile.jpg",
        "article": "یمن کے حوثیوں نے اہلِ غزہ سے یکجہتی سلسلے کو برقرار رکھتے ہوئے ایک بار پھر اسرائیل کی جانب میزائل فائر کیا ہے۔\nاسرائیلی فوج نے کہا ہے کہ اس نے یمن سے اپنی سرزمین کی طرف داغے گئے ایک میزائل کو ناکارہ بنا دیا جب کہ خطرے کے سائرن پروٹوکول کے مطابق بجائے گئے۔\n یمن کا حوثی گروپ اسرائیل کی طرف میزائل اور ڈرون داغ رہا ہے اور یہ کہہ رہا ہے کہ ان کے اقدامات غزہ میں فلسطینیوں کے ساتھ اظہار یکجہتی کے لیے ہیں۔\nیمن میں حوثیوں نے کہا ہے کہ جب تک غزہ میں جنگ جاری رہے گی، وہ اسرائیلی سرزمین اور اسرائیلی فضائی حدود کی طرف میزائل داغتے رہیں گے۔\nدرحقیقت، جب سے اسرائیل نے مارچ میں [غزہ میں] جنگ بندی کو توڑا ہے حوثیوں کی طرف سے 30 سے ​​زیادہ میزائل فائر کیے جا چکے ہیں۔\nسب سے زیادہ قابل ذکر صرف میزائل ایک ہفتہ قبل فائر کیا گیا جسے اسرائیل روکنے میں ناکام رہا اور بین گوریون ہوائی اڈے [تل ابیب کے قریب] اس کا اثر ہوا۔",
        "published_date": "Thu, 15 May 2025 19:32:15 +0000",
        "source": "ARY Urdu"
    },
    {
        "guid": "https://urdu.arynews.tv/zubab-rana-pakistani-music/",
        "title": "پاکستانی میوزک کو واپس لانے کا وقت آگیا، زباب رانا",
        "link": "https://urdu.arynews.tv/zubab-rana-pakistani-music/",
        "image_url": "https://urdu.arynews.tv/wp-content/uploads/2024/09/zubab-rana.jpg",
        "article": "اداکارہ زباب رانا کا کہنا ہے کہ پاکستانی میوزک کو واپس لانے کا وقت آگیا ہے۔\nفوٹو اور ویڈیو شیئرنگ ایپ انسٹاگرام پر اداکارہ زباب رانا نے ویڈیو شیئر کی جس میں وہ سیاہ ساڑھی زیب تن کیے ہوئے ہیں اور چہل قدمی کررہی ہیں۔\nانہوں نے ویڈیو شیئر کرتے ہوئے کیپشن میں لکھا کہ ’پاکستانی میوزک کو واپس لانے کا وقت آگیا۔‘\nاداکارہ کی ویڈیو کے بیک گراؤنڈ میں ابرار الحق کا گانا ’سنو تیرے نال پیار ہوگیا‘ واضح طور پر سنا جاسکتا ہے۔\nزباب رانا نے چند گھنٹوں قبل ویڈیو شیئر کی ہے جسے ہزاروں کی تعداد میں مداح دیکھ چکے ہیں اور ان کی خوبصورتی کی تعریف کررہے ہیں۔\n \n \nA post shared by Zubab Rana  (@zubab.rana)\n\nاس سے قبل ایک انٹرویو میں اداکارہ زباب رانا نے کہا کہ ’میرا اسکول میں دِل نہیں لگتا تھا، میری کوشش ہوتی تھی کہ کلاس سے غائب ہوجاؤں،  ایک دن ایسا ہی ہوا، میری والدہ مجھے اسکول چھوڑ کر گئیں۔\nان کا کہنا تھا کہ میں چوں کہ پڑھائی میں کم زور تھی، تو ٹیچر مجھے کلاس میں سب سے آگے بٹھاتی تھیں، جیسے ہی ٹیچر بچوں کی کاپیز چیک کرنے پیچھے کی جانب گئیں، میں کلاس سے نکلی اور سیدھی گھر آگئی، امی نے پوچھا، تو میں نے انہیں بتایا کہ اسکول کی جلدی چھٹی ہوگئی ہے۔\nاپنی تعلیم کے حوالے سے اداکارہ نے بتایا کہ ابتدائی تعلیم میں نے لاہور سے حاصل کی اس کے بعد پنجاب یونیورسٹی لاہور سے بی ایس آنرز کیا۔",
        "published_date": "Thu, 15 May 2025 19:23:35 +0000",
        "source": "ARY Urdu"
    },
    {
        "guid": "https://urdu.arynews.tv/viral-video-alligator-knocking-on-front-doors-gets-stuck-in-folding-chair/",
        "title": "مگرمچھ آفس میں داخل ہوکر پھنس گیا، ویڈیو وائرل",
        "link": "https://urdu.arynews.tv/viral-video-alligator-knocking-on-front-doors-gets-stuck-in-folding-chair/",
        "image_url": "https://urdu.arynews.tv/wp-content/uploads/2025/05/Alligator.jpg",
        "article": "امریکا میں ایک دفتر کے اندر آکر مگرمچھ خود ہی پھنس گیا جس کی ویڈیو منظرعام پر آگئی۔\nفلوریڈا کی لی کاؤنٹی شیرف کی جانب سے ویڈیو  شیئر کی گئی ہے جس میں مگرمچھ کو دفتر میں داخل ہوتے ہوئے اور کرسی کے نیچے پھنستے ہوئے دیکھا جاسکتا ہے۔\nپوسٹ شیئر کرتے ہوئے کیپشن میں لکھا گیا کہ آج صبح مگرمچھ کی کال کا جواب دیا جو ٹورٹوگا کمیونٹی کے دروازے پر دستک دے رہا تھا۔\nویڈیو میں دکھایا گیا ہے کہ مگرمچھ کا سر فولڈنگ کرسی میں پھنس جاتا ہے۔\nبعدازاں ریسکیو اہلکاروں کی جانب سے مگرمچھ کو قابو کرنے کے بعد گاڑی میں ڈال دیا گیا۔\n\nA post shared by Lee County Sheriff’s Office (@leesheriff)\n\nاس سے قبل فلوریڈا میں مگرمچھ کو ڈسٹ بن کے ذریعے پکڑنے کی ویڈیو سوشل میڈیا پر وائرل ہوگئی تھی۔مگر مچھ ڈسٹ بن سے بچنے کی مسلسل کوشش کر رہا ہے، تاہم وہ شخص تھوڑی دیر میں ہی مگر مچھ کو پکڑنے میں کامیاب ہوجاتا ہے۔\nاس ویڈیو کو دیکھ کر سوشل میڈیا صارفین بھی خوب حیران ہو رہے ہیں اور آدمی کی عقل مندی کی خوب داد دے رہے ہیں۔",
        "published_date": "Thu, 15 May 2025 19:03:21 +0000",
        "source": "ARY Urdu"
    },
    {
        "guid": "https://urdu.arynews.tv/digital-economy-important-progress-strengthen-pak-us-relations/",
        "title": "ڈیجیٹل معیشت میں پاک امریکا تعلقات کو مضبوط بنانے کیلئے اہم پیشرفت",
        "link": "https://urdu.arynews.tv/digital-economy-important-progress-strengthen-pak-us-relations/",
        "image_url": "https://urdu.arynews.tv/wp-content/uploads/2025/05/Digital-Economy-Pak-USA.jpg",
        "article": "اسلام آباد: ڈیجیٹل معیشت میں پاک امریکا تعلقات کو مضبوط بنانے کیلئے اہم پیشرفت ہوئی ہے، نوجوانوں کیلئے اے آئی میں تعاون پرتبادلہ خیال کیا گیا۔\nپاکستان کرپٹو کونسل کے سی ای او کی امریکی سفیر سے ملاقات ہوئی ہے، اعلامیہ میں بتایا گیا کہ سی ای او بلال بن ثاقب نے قائم مقام سفیر ناتالیابیکر سے ملاقات کی، نوجوانوں کیلئے بلاک چین اور اے آئی میں تعاون پرتبادلہ خیال کیا گیا، ملاقات کا مقصد نوجوانوں کو ابھرتی ہوئی ٹیکنالوجیز کی مہارتوں سے آگاہ کرنا تھا۔\nاعلامیہ میں بتایا گیا کہ ملاقات کا مقصد امریکی اداروں اور پاکستانی کاروباری ماحولیاتی نظام میں روابط قائم کرنا تھا، کونسل پاکستان بلاک چین، اے آئی کو اپنی معیشت کا مرکزبنانے کیلئے پُرعزم ہے۔\nبلال بن ثاقب نے کہا کہ پاکستان دنیا کی سب سے زیادہ نوجوان آبادی کی شرح رکھنے والا ملک ہے، پاکستانی نوجوان ویب تھری اور اے آئی مستقبل کی قیادت کیلئے تیار ہیں۔\nاعلامیہ میں کہا گیا کہ ٹیلنٹ ایکسچینج، امریکی ٹیک کمپنیوں کے مشترکہ پروگرام شروع کیےجائیں، کونسل بلاک چین کو سفارتکاری، تعلیم کا ایک مؤثر ذریعہ بنانے کیلئے پُرعزم ہے۔\nایشیائی ترقیاتی بینک کی پاکستانی معیشت سے متعلق اہم پیش گوئی",
        "published_date": "Thu, 15 May 2025 18:47:43 +0000",
        "source": "ARY Urdu"
    },
    {
        "guid": "https://urdu.arynews.tv/israel-kills-over-100-in-gaza-as-palestinians-mark-77-years-since-the-nakba/",
        "title": "یومِ نکبہ پر اسرائیل کی وحشیانہ بمباری میں 115 فلسطینی شہید",
        "link": "https://urdu.arynews.tv/israel-kills-over-100-in-gaza-as-palestinians-mark-77-years-since-the-nakba/",
        "image_url": "https://urdu.arynews.tv/wp-content/uploads/2025/04/gaza-22.jpg",
        "article": "یوم نکبہ پر اسرائیلی نے وحشیانہ بمباری کر کے کم از کم 115 افراد کو شہید اور درجنوں کو زخمی کر دیا۔\nاسرائیل اور حماس کے درمیان بالواسطہ جنگ بندی کے مذاکرات جاری رہنے کے بعد غزہ کی پٹی میں اسرائیلی حملوں کی لہر میں اضافہ ہو گیا ہے اور یوم نکبہ پر کم از کم 115 فلسطینیوں کو مہلک حملوں میں شہید کر دیا جن میں زیادہ تر خواتین اور بچے شامل ہیں۔\nمقامی محکمہ صحت کے حکام کے مطابق جنوبی غزہ کے شہر خان یونس پر جمعرات کو دیر رات اور علی الصبح ہونے والے حملوں میں کم از کم 61 افراد شہید ہوئے۔\nوزارت صحت نے بتایا کہ شمالی غزہ کے جبالیہ میں التوبہ میڈیکل کلینک پر اسرائیلی حملے میں کم از کم 15 افراد شہید اور متعدد زخمی ہو گئے۔\nاسرائیلی فوج نے شمالی اور جنوبی غزہ کے تین اسپتالوں پر بھی حملہ کیا۔ جبالیہ میں العودہ اسپتال، خان یونس میں انڈونیشی اسپتال، اور یورپی اسپتال جس کے بارے میں غزہ کی وزارت صحت کا کہنا ہے کہ اب یہاں سروس بند ہے۔\nالجزیرہ کے طارق ابو عزوم نے، دیر البلاح سے رپورٹنگ کرتے ہوئے غزہ میں \"ایک اور خونی دن” بیان کیا، جب اسرائیل نے رہائشی علاقوں پر اپنے فضائی حملے تیز کر دیے۔\nیوم نکبہ\n15 مئی 8 لاکھ فلسطینیوں کو ان کے گھروں سے بے دخل کرنے کا دن ہے، فلسطین سمیت دنیا بھر میں آج مسلمان یومِ نکبہ منا رہے ہیں۔\nپندرہ مئی 1948 کو اسرائیلی ریاست کے قیام کا اعلان کیا گیا تھا، جو فلسطینیوں کے لیے یوم سیاہ ہے۔\nفلسطینی اسرائیلی ریاست کے قیام کو ’نکبہ‘ یا ’تباہی‘ قرار دیتے ہیں۔ تاہم غزہ میں اسرائیل جو کچھ اب کر رہی ہے، ایسا لگتا ہے کہ یہ ماضی کے تجربے سے کہیں زیادہ اندوہ ناک اور تباہ کن ہوگا۔\n1948 کی عرب اسرائیل جنگ کے بعد اسرائیل نے بے گھر فلسطینیوں کو واپس آنے کی اجازت دینے سے انکار کر دیا تھا، اس طرح وہ مستقل پناہ گزین کمیونٹی بن گئے، جن کی تعداد اب تقریباً 60 لاکھ ہے، زیادہ تر فلسطینی اب لبنان، شام، اردن اور اسرائیل کے زیر قبضہ مغربی کنارے میں کچی آبادی نما شہری پناہ گزین کیمپوں میں رہتے ہیں۔",
        "published_date": "Thu, 15 May 2025 18:46:21 +0000",
        "source": "ARY Urdu"
    },
    {
        "guid": "https://urdu.arynews.tv/babar-azam-vows-strong-comeback-amid-batting-struggles/",
        "title": "جلد فارم بحال کرکے شائقین کی توقعات پر پورا اتروں گا، بابر اعظم",
        "link": "https://urdu.arynews.tv/babar-azam-vows-strong-comeback-amid-batting-struggles/",
        "image_url": "https://urdu.arynews.tv/wp-content/uploads/2025/05/babar-azam-3.jpg",
        "article": "پی ایس ایل 10 میں پشاور زلمی کے کپتان بابر اعظم کا کہنا ہے کہ جلد فارم بحال کرکے شائقین کی توقعات پر پورا اتروں گا۔\nپشاور زلمی کی پوڈ کاسٹ میں گفتگو کرتے ہوئے بابر اعظم نے کہا کہ ہر کھلاڑی کو کیریئر میں چیلنجنگ مراحل سے گزرتا ہے میں اس سے قبل بھی مشکل وقت سے گزر چکے ہیں لیکن اس بار خراب پیچ کچھ زیادہ دیر تک چلا ہے۔\nانہوں نے کہا کہ ہر کھلاڑی کو ایسے وقت کا سامنا کرنا پڑتا ہے اور اس بار یہ تھوڑا طویل ہے میری کوشش ہے جلد فارم میں واپس آجاؤں۔\nزلمی کے کپتان نے اپنے دباؤ کو تسلیم کرتے ہوئے مداحوں کی جانب سے بھرپور حمایت کے لیے شکریہ ادا کیا۔\nانہوں نے کہا کہ شائقین بہت زیادہ سپورٹ فراہم کرتے ہیں اور اس کے ساتھ دباؤ آتا ہے۔ میرا مقصد ہمیشہ اچھی کارکردگی کا مظاہرہ کرنا ہوتا ہے۔\nمجھے پختہ یقین ہے کہ میں مداحوں کی توقعات پر پورا اتروں گا۔",
        "published_date": "Thu, 15 May 2025 18:35:14 +0000",
        "source": "ARY Urdu"
    },
    {
        "guid": "85a00cb9bbe26594fd313673ff3f86b6",
        "title": "یومِ تشکر کے موقع پر لاہور پولیس کا سیکیورٹی پلان جاری",
        "link": "https://www.express.pk/story/2761691/yom-tshkr-ke-mauqa-par-lahore-police-ka-security-plan-jari-2761691/",
        "image_url": "https://img.express.pk/logo/expresslogo.webp",
        "article": "پاکستان کی بھارت کے خلاف تاریخی فتح کے موقع پر منائے جانے والے یومِ تشکر کے لیے لاہور پولیس نے جامع سیکیورٹی پلان تشکیل دے دیا ہے۔ \nسی سی پی او لاہور بلال صدیق کمیانہ کے مطابق یومِ تشکر کی تقریبات، ریلیوں اور جمعہ کے اجتماعات کو مکمل سیکیورٹی فراہم کی جا رہی ہے۔\nپولیس ترجمان کے مطابق، شہر بھر کی مساجد میں قرآن خوانی، دعائیہ تقاریب اور ریلیوں کے دوران سکیورٹی کے سخت انتظامات کیے گئے ہیں، جبکہ اقلیتی برادری کی عبادت گاہوں کو بھی مکمل تحفظ فراہم کیا جا رہا ہے۔\nسی سی پی او نے افسران و اہلکاروں کو ہدایت کی ہے کہ وہ مشکوک سرگرمیوں پر کڑی نظر رکھیں اور ہر وقت الرٹ رہیں۔\nڈولفن اسکواڈ، پی آر یو اور ایلیٹ فورس کی ٹیموں کو اہم مقامات، مساجد اور عبادت گاہوں کے اطراف موثر پٹرولنگ یقینی بنانے کی ہدایت دی گئی ہے۔\nشہریوں کی سہولت کے لیے سڑکوں، چوراہوں اور مرکزی شاہراہوں پر ٹریفک کی روانی برقرار رکھنے کے بھی خصوصی انتظامات کیے گئے ہیں۔\nسی سی پی او لاہور بلال صدیق کمیانہ نے مزید کہا کہ لاہور پولیس شہریوں کی جان و مال کے تحفظ کے لیے ہمہ وقت سرگرم عمل ہے۔",
        "published_date": "Fri, 16 May 25 02:58:33 +0000",
        "source": "Express Urdu"
    },
    {
        "guid": "c6947ee7ad25cb79143c3c5dab10fa19",
        "title": "بھارت کے منفی رویے کی وجہ سے سیز فائر خطرے میں ہے، بلاول بھٹو",
        "link": "https://www.express.pk/story/2761690/bharat-ke-manfi-ravayye-ki-wajah-se-says-fire-khatray-mein-hai-bilawal-bhutto-2761690/",
        "image_url": "https://img.express.pk/logo/expresslogo.webp",
        "article": "چیئرمین پیپلز پارٹی بلاول بھٹو زرداری نے خدشہ ظاہر کیا ہے کہ بھارت کے منفی طرز عمل کے باعث پاکستان اور بھارت کے درمیان سیز فائر متاثر ہو سکتا ہے، جو خطے اور دنیا کے لیے خطرناک ہوگا۔ \nنجی ٹی وی سے گفتگو میں انہوں نے کہا کہ حالیہ کشیدگی میں پاکستان نے عسکری اور سفارتی سطح پر اہم کامیابیاں حاصل کیں اور دنیا پر واضح کیا کہ پاکستان جنگ نہیں چاہتا مگر دفاع کی مکمل صلاحیت رکھتا ہے۔\nبلاول بھٹو کے مطابق، مذاکرات میں مسئلہ کشمیر کی شمولیت پاکستان کی بڑی سفارتی فتح ہے، جبکہ بھارت ہمیشہ اسے اندرونی معاملہ قرار دیتا رہا ہے۔\nانہوں نے کہا کہ پاکستان سیز فائر کو امن کی بنیاد بنانا چاہتا ہے اور تمام تنازعات، بشمول کشمیر، مذاکرات سے حل کرنے کا خواہاں ہے۔\nانہوں نے مزید کہا کہ پاکستان نے پیلگام واقعے پر غیرجانبدار تحقیقات کی پیشکش کی ہے، جبکہ بھارت پر دریا سندھ کے پانی کو ہتھیار بنانے اور دہشتگردی میں ملوث ہونے کے الزامات بھی موجود ہیں۔\nبلاول بھٹو کے مطابق موجودہ صورتحال میں چین، ترکیہ اور سعودی عرب کا کردار قابل تحسین ہے، اور بھارت کا مذاکرات پر آمادگی ظاہر کرنا پاکستان کی سفارتی فتح ہے۔",
        "published_date": "Fri, 16 May 25 02:30:00 +0000",
        "source": "Express Urdu"
    },
    {
        "guid": "84238afd3b57f832f812ab0d089bc0e1",
        "title": "یومِ تشکر، پنجاب پولیس کا افواجِ پاکستان کو خراجِ تحسین، ملکی سلامتی کے عزم کا اعادہ",
        "link": "https://www.express.pk/story/2761689/yom-tshkr-punjab-police-ka-afwaj-pakistan-ko-kharaj-tehseen-mulki-salamti-ke-azm-ka-iada-2761689/",
        "image_url": "https://img.express.pk/logo/expresslogo.webp",
        "article": "آپریشن \" بُنْيَانٌ مَّرْصُوْصٌ\" میں دشمن کی عددی برتری کو عسکری مہارت سے شکست دینے اور تاریخی کامیابی حاصل کرنے پر ملک بھر میں یومِ تشکر منایا جا رہا ہے۔ \nاس موقع پر پنجاب پولیس نے بھارتی جارحیت کے خلاف افواجِ پاکستان کی شاندار کامیابی کو بھرپور انداز میں خراجِ تحسین پیش کیا ہے۔\nآئی جی پنجاب ڈاکٹر عثمان انور نے اپنے پیغام میں کہا ہے کہ پنجاب پولیس شہدائے بنیان مرصوص کو خراجِ عقیدت اور غازیوں کو سلام پیش کرتی ہے۔\nانہوں نے پاک فضائیہ کے ان شاہینوں کو بھی سلام پیش کیا جنہوں نے دشمن کی عددی برتری کو خاک میں ملا کر عظیم فتح ممکن بنائی۔\nآئی جی پنجاب نے کہا کہ پنجاب پولیس یومِ تشکر کے موقع پر ملک کے اندرونی امن و امان، شہریوں کی جان و مال کے تحفظ اور سرحدوں کے دفاع میں افواجِ پاکستان کے شانہ بشانہ کھڑی ہے۔\nاُن کا کہنا تھا کہ پوری قوم نے دشمن کے مذموم عزائم کو ناکام بنانے کے لیے سیسہ پلائی دیوار کا کردار ادا کیا۔\nڈاکٹر عثمان انور نے کہا کہ پاکستان ایک پُرامن ملک ہے، جو اپنی سرحدوں، خودمختاری اور وقار کے تحفظ کی بھرپور صلاحیت رکھتا ہے، افواجِ پاکستان کی یہ شاندار فتح امتِ مسلمہ کے لیے اتحاد، حوصلے اور قیادت کا پیغام ہے۔\nآئی جی پنجاب نے ہدایت جاری کی کہ یومِ تشکر کے سلسلے میں لاہور سمیت پنجاب بھر میں منعقدہ تقریبات، ریلیوں اور دیگر عوامی سرگرمیوں کو فول پروف سیکیورٹی فراہم کی جائے تاکہ شہری بھرپور انداز میں قومی کامیابی کا جشن منا سکیں۔",
        "published_date": "Fri, 16 May 25 02:08:40 +0000",
        "source": "Express Urdu"
    },
    {
        "guid": "90472719b8579e6562ce0c3b2a6238b3",
        "title": "آپریشن بُنْيَانٌ مَّرْصُوْصٌ، معرکہ حق میں تاریخی فتح پر ملک بھر میں یوم تشکر منایا جا رہا ہے",
        "link": "https://www.express.pk/story/2761687/yom-tshkr-wifaqi-dar-al-hakoomat-mein-31-aur-sobai-daralhkomton-mein-21-21-topon-ki-salami-2761687/",
        "image_url": "https://img.express.pk/logo/expresslogo.webp",
        "article": "آپریشن \" بُنْيَانٌ مَّرْصُوْصٌ\" کی کامیابی اور بھارت کے خلاف عظیم فتح کے اعتراف میں ملک بھر میں یوم تشکر منایا جا رہا ہے۔ \nدن کا آغاز وفاقی دارالحکومت میں 31 توپوں کی سلامی سے ہوا جبکہ صوبائی دارالحکومتوں میں 21،21 توپوں کی سلامی دی گئی، اس کے دوران فضا \"اللہ اکبر\" اور \"پاکستان زندہ باد\" کے نعروں سے گونج اٹھی۔\nملک بھر میں فجر کی نماز کے بعد قرآن خوانی کی جا رہی ہیں جبکہ ملک و قوم اور پاک فوج کی سلامتی کے لیے خصوصی دعائیں بھی کی جا رہی ہیں۔\nکراچی میں مزار قائد اور لاہور میں علامہ اقبال کے مزار پر گارڈز کی تبدیلی کی پروقار تقریب منعقد کی جائے گی۔\nیوم تشکر کی نمایاں تقریب کل رات پاکستان مونومنٹ اسلام آباد میں منعقد ہوگی، تقریب میں تمام مکاتب فِکرسے تعلق رکھنے والی اہم شخصیات شرکت کریں گی۔\nتقریب کے مہمان خصوصی وزیراعظم ہوں گے جب کہ چیئرمین جوائنٹ چیفس آف اسٹاف کمیٹی اور مسلح افواج کے سربراہ بھی تقریب کا حصہ ہوں گے۔\nشہریوں نے بھی ملک کی کامیابیوں پر خوشی کا اظہار کیا۔ یوم تشکر کی تقریبات کا مقصد قوم کو دشمن کے خلاف حوصلہ، اتحاد اور قربانیوں کی یاد دہانی کرانا ہے۔\nآپریشن بُنْيَانٌ مَّرْصُوْصٌ نہ صرف ایک بڑی عسکری کامیابی ہے بلکہ اس نے پاکستان کی دفاعی صلاحیت اور قومی عزم کا بھرپور مظاہرہ بھی کیا ہے۔\nملک کے دیگر چھوٹے بڑے شہروں میں آج یوم تشکر کے حوالے سے خصوصی تقریبات کا انعقاد جائے گا، جبکہ مساجد میں شکرانے کے نوافل اور ملک کی ترقی و سلامتی کے لیے خصوصی دعائیں کی جائیں گی۔",
        "published_date": "Fri, 16 May 25 01:08:55 +0000",
        "source": "Express Urdu"
    },
    {
        "guid": "0938c15fcf58f294d836f7503e6a0ee2",
        "title": "انڈیا کو بہت ہزیمت اٹھانا پڑی، میجر جنرل (ر) سمریز سالک",
        "link": "https://www.express.pk/story/2761686/india-ko-bohat-hazeemat-uthana-pari-major-general-rtd-samrez-salik-2761686/",
        "image_url": "https://img.express.pk/logo/expresslogo.webp",
        "article": "رہنما مسلم لیگ (ن) رانا احسان افضل کا کہنا ہے کہ دیکھیں آپ نے جو انٹرنل سکیورٹی کی بات کی یہ وار تو جاری ہے، اس جنگ کے اندر جو پراکسیز کو فنڈ کیا جا رہا ہے ان کو فسیلیٹیٹ کیا جا رہا ہے اس چیز کو ہم نے اجاگر کرنا ہے دنیا بھر میں،یہ ہماری ڈپلومیٹک فائٹ جو ہے ہم نے اپنے دوستوں کے ساتھ یا یونائیٹڈ نیشنز کے ساتھ یہ ہم نے ہائی لائٹ ہر جگہ کرنا ہے اس کا ہم قلع قمع چاہتے ہیں جو سیکیورٹی سچویشن ہے۔\nایکسپریس نیوز کے پروگرام کل تک میں گفتگو کرتے ہوئے انھوں نے کہا کہ جہاں تک بات ہے ہماری انٹرنل پولیٹیکل رفٹس کی تو یہ حکومت تو ہمیشہ پرو ایکٹیو رہی ہے کہ پی ٹی آئی کو ایز اے جماعت ہرگفتگو میں شامل کرنا ہے جو نیشنل انٹرسٹ کے حوالے سے ہے۔ \nرہنما تحریک انصاف نیاز اللہ نیازی نے کہا کہ سب سے پہلے میں اس پروگرام کی توسط سے پوری قوم کو مبارک باد دینا چاہتا ہوں،جس طرح ہماری مسلح افواج نے انڈیا کو منہ توڑ جواب دیا اور اس کی ٹیکنالوجی کو فیل کر دیا دو دن پہلے میری ملاقات نہیں ہو سکی لیکن عمران خان کی بہنوں کی ملاقات ہوئی علیمہ خان نے باہر آ کر اس نے جو بیان دیا عمران خان نے یہ بیان دیا کہ پوری قوم متحد ہو جائے ریاست ہے ہم سب کی ہے، پاکستان ہے تو ہم سارے ہیں۔ \nدفاعی تجزیہ کار (ر)میجر جنرل سمریز سالک نے کہا کہ میں سمجھتا ہوں کہ انڈیا کو بہت شرمندگی ہوئی ہے ، ہزیمت اٹھانا پڑی ہے اور وہ اپنے زخم چاٹ رہے ہیں، ماس پراسیس میں ٹو ری ڈیم دیئر آنراور اپنی پبلک کنزمپشن کیلیے نعرے ابھی بھی مار رہے ہیں، ہٹ دھرمی دکھا رہے ہیں، الحمدللہ ہمارے پاس فتح کا جشن منانے اور لطف اٹھانے کی بہت سے جواز ہیں۔",
        "published_date": "Thu, 15 May 25 22:33:24 +0000",
        "source": "Express Urdu"
    },
    {
        "guid": "16f847d160e031ab1713b390a9bee074",
        "title": "پاکستان کو سفارت کاری تیز کرنا ہوگی، خرم دستگیر",
        "link": "https://www.express.pk/story/2761685/pakistan-ko-sifarat-kaari-taiz-karna-hogi-khurram-dastagir-2761685/",
        "image_url": "https://img.express.pk/logo/expresslogo.webp",
        "article": "رہنما مسلم لیگ (ن) خرم دستگیر کا کہنا ہے کہ پاکستان کی سفارت کاری کے لیے ایک چیلنج بلاشبہ ہے لیکن جس شدو مد سے صدر ٹرمپ نے اس کا اظہار کیا ہے، پاکستان کو واشنگٹن میں اور کچھ مغرب کے بڑے ممالک ہیں، وہاں سفارت کاری تیز کرنی ہوگی، اس بات کا بھی عندیہ دینا ہے کہ جو پاکستان کی نیشنل سیکیورٹی کونسل نے ایک ریڈ لائن لگائی تھی اگر ہندوستان کوئی بھی کوشش کرتا ہے کہ وہ پاکستان کے پانی کو موڑے یا اس کو روکے تو وہ پاکستان اس کو ہندوستان کی طرف سے اقدام جنگ سمجھے گا۔ \nایکسپریس نیوز کے پروگرام سینٹر اسٹیج میں گفتگو کرتے ہوئے انھوں نے کہا کہ جب ہم انڈیا کو بیک فٹ پر ڈالیں گے تبھی مذاکرات ہوں گے۔\nرہنما تحریک انصاف شیخ وقاص اکرم نے کہا کہ پہلی جو ڈائرکشن تھی وہ یہی تھی ریزگنیشن کے حوالے سے، وہ چیئرمین پبلک اکاؤنٹس کمیٹی کو کنوے کر دی گئی تھی، خان صاحب سے جو دوسری ملاقات ہوئی جس میں علیمہ خان خود تھیں تو وہاں جو دوسری ڈائریکشن آئی وہ یہی آئی کہ خان صاحب نے چیئرمین پی اے سی کی ڈسکریشن پر چھوڑا ہے کہ اگر وہ تحریک اور پی اے سی دونوں کو ہینڈل کر سکتے ہیں تو کوئی ایشو نہیں ہے اطلاعات یہی ہیں کہ جنید اکبر دونوں عہدوں پر کام کریں گے۔\nسینئر تجزیہ کار کامران یوسف نے کہا کہ امریکا کی خواہش تو بالکل ہے امریکی صدر ٹرمپ غیر روایتی ہیں انہیں ڈرامائی کہتے ہیں، بہت سی اس طرح کی باتیں کرتے ہیں، اوورآل اگر سیریسلی آپ ان کو دیکھیں ڈسپیشنیٹلی ہو کر دیکھیں تو روس یوکرین جنگ میں جنگ بندی کی کوشش کر رہے ہیں۔",
        "published_date": "Thu, 15 May 25 22:27:16 +0000",
        "source": "Express Urdu"
    },
    {
        "guid": "95bb35766b0a15fc6b9b74b79fe77813",
        "title": "انڈیا پاکستان کی واضح دفاعی برتری ہضم نہیں کر پائیگا",
        "link": "https://www.express.pk/story/2761684/india-pakistan-ki-wazeh-difai-bartari-hazem-nahi-kar-payega-2761684/",
        "image_url": "https://img.express.pk/logo/expresslogo.webp",
        "article": "گروپ ایڈیٹر ایکسپریس ایاز خان کا کہنا ہے کہ انڈیا پاکستان کی واضح دفاعی برتری ہضم نہیں کر پائے گا، کسی صورت نہیں ہوگا خصوصاً نریندر مودی اینڈ کمپنی کبھی ہضم نہیں کر پائے گی. \nایکسپریس نیوز کے پروگرام ایکسپرٹس میں گفتگو کرتے ہوئے انھوں نے کہا کہ اگر صلاحیت ہوتی تو یقین کریں نیکسٹ ڈے سیز فائر نہ ہوتا وہاں سے اٹیک ہوتا. \nتجزیہ کار فیصل حسین نے کہا کہ مودی نے جو زبردست کام کیا پورے بھارت کو مندر کا گھنٹہ بنا دیا ہے جو آرہا ہے وہ بجا رہا ہے، ٹرمپ سے لیکر نیپال اور میانمار تک، نیپال اور میانمار بھی اب مودی اور بھارت کو آنکھیں دکھا رہے ہیں. \nتجزیہ کار عامر الیاس رانا نے کہا کہ بات سمپل سی ہے جو کچھ مودی گودی میڈیا نے کیا ، انھوں نے اپنے ساتھ جو کیا اس کو انٹرنیشنل میڈیا آڑے ہاتھوں لے رہا ہے بلکہ وہ کہتے ہیں نہ کہ ٹکا کے بے عزتی کر رہا ہے.\nتجزیہ کار خالد قیوم نے کہا کہ بین الاقوامی سطح پر اگر آپ دیکھیں تو بھارت نے پہلگام کا جو ڈرامہ رچایا اور اس کی بنیاد پر نریندر مودی نے جس طرح پاکستان پر جنگ مسلط کی اب نریندر مودی جو ہے اس جنگ کے بوجھ تلے خود آ چکا ہے، اسے بدترین شکست کا سامنا کرنا پڑا ،دنیا پاکستان کی تجارت کی طرف دیکھ رہی ہے. \nتجزیہ کار محمد الیاس نے کہا کہ دیکھیں بانی پی ٹی آئی نے اب جو مذاکرات کے لیے کہا ہے جیسا کہ ان کے نمائندے گنڈاپور نے باہر آ کر کہا ہے کہ گورنمنٹ کے ساتھ بامعنی مذاکرات ہونے چاہییں جو نتیجہ خیز ہوں، پی ٹی آئی کی طرف لاسٹ ٹائم جو بات چیت تھی کہ باہر آ کر کچھ اور بتاتے ہیں، اندر بات کچھ اور ہوتی ہے تو اس میں دیکھنا پڑے گا کہ کون ہے جو ان کا نمائندہ جو آکہ صحیح بات بتاتا ہے۔",
        "published_date": "Thu, 15 May 25 22:19:33 +0000",
        "source": "Express Urdu"
    },
    {
        "guid": "6bb691fe33c06482caa36a20cbd3965e",
        "title": "اضافی ٹیکس اقدامات، این ایف سی ایوارڈ پر آئی ایم ایف کا فوکس",
        "link": "https://www.express.pk/story/2761683/izafi-tax-iqdamaat-nfc-award-par-imf-ka-focus-2761683/",
        "image_url": "https://img.express.pk/logo/expresslogo.webp",
        "article": "آئی ایم ایف نے اضافی ٹیکس اقدامات اور این ایف سی ایوارڈ میں ازسر توازن  پر فوکس کر لیا، حکومت نے تنخواہ دار طبقے اور رئیل اسٹیٹ سیکٹر کیلیے گنجائش نکالنے کی کوششیں تیز کر دیں۔ \nذرائع کے مطابق حکومت نے تنخواہ دار طبقے کیلیے استثنیٰ 6 سے 12 لاکھ تک بڑھانے اور نئے ٹیکس سلیب میں شرح 10،25، 33 اور 35 فیصد کرنے کی تجاویز دیں، آئی ایم ایف کی نظر میں اس سے محصولات پر خاطر خواہ اثر پڑے گا، ایک علیحدہ سیشن میں تنخواہ دار طبقے پر ٹیکس بوجھ میں کمی کے حوالے سے ایف بی آر کی کارکردگی پر سوالات اٹھائے۔\nآئی ایم ایف نے حکام پر زور دیا  کہ وہ زمینی حقائق سے متعلق دلائل یا لیفر کرو ٹیکس تھیوری پر انحصار کے بجائے اپنے ماہرین سے رائے لیں۔\nمزید پڑھیں: نئے سال کے وفاقی بجٹ کے خسارے کا تخمینہ 7 ہزار 222 ارب روپے\nذرائع نے بتایا کہ بجٹ منظوری کیلئے وزیر خزانہ محمد اورنگ زیب کیساتھ اجلاس میں سبکدوش آئی ایم ایف مشن چیف  ناتھن پورٹر نے فوکس چار شعبوں تک محدود کیا. \nاس میں اولین 14.307 ٹریلین ٹیکس ہدف کیلئے اقدامات اور آئینی سکیم  متاثر کئے بغیر این ایف سی ایوارڈ کے تحت مالی وسائل کی تقسیم میں توازن پیدا کرنا ہے، باقی دو شعبے ڈاؤن سائزنگ سے بچت اور اگلے مالی سال کا نجکاری ایجنڈہ ہوں گے۔\nذرائع نے بتایا کہ حکومت کے پاس رئیل سٹیٹ سیکٹر کو قابل ذکر ریلیف دینے کی خاطر خواہ مالی گنجائش نہیں، پیکٹ والے دودھ پر سیلز ٹیکس میں کمی پر بھی بات چیت ہوئی، تاہم اس پر تاحال کوئی فیصلہ نہیں ہوا۔",
        "published_date": "Thu, 15 May 25 22:01:07 +0000",
        "source": "Express Urdu"
    },
    {
        "guid": "1de5215832bddd99bc95581cfde8e700",
        "title": "پیکا ایکٹ کے خلاف جدوجہد میں صحافتی تنظیموں کا ساتھ دیں گے، حافظ نعیم الرحمن",
        "link": "https://www.express.pk/story/2761682/peka-act-ke-khilaaf-jad-o-jehad-mein-sahafti-tanzeemon-ka-sath-den-ge-hafiz-naeem-al-rehman-2761682/",
        "image_url": "https://img.express.pk/logo/expresslogo.webp",
        "article": "جماعت اسلامی پاکستان کے امیر حافظ نعیم الرحمن نے کہا ہے کہ فیک نیوز پر قابو پانا ضروری مگر پیکا ایکٹ کی آڑ میں حکمران اپنے مذموم مقاصد آگے نہ بڑھائیں، آزادی اظہارکویقینی بنایا جائے، پیکا ایکٹ کیخلاف جدوجہد میں جماعت اسلامی صحافتی تنظیموں کا بھرپور ساتھ دے گی۔ \nان خیالات کا اظہار انھوں نے کاظم خان کی قیادت میں ملنے والےCPNEکے وفد سے ملاقات میں کیا،سی پی این ای کے وفد میں میں غلام نبی چانڈیو سیکریٹری جنرل، ایاز خان سینئر نائب صدر، تنویر شوکت ڈپٹی سیکریٹری ،ارشاد عارف چیئرمین میڈیا فری کمیٹی، اعجازالحق سابق سیکریٹری جنرل اور وقاص طارق جوائنٹ سیکریٹری پنجاب شامل تھے۔\nملاقات میں جماعت اسلامی کے سیکریٹری جنرل امیرالعظیم اور سیکریٹری اطلاعات شکیل احمد ترابی بھی موجود تھے، جماعت اسلامی پاکستان  کے امیر حافظ نعیم الرحمن نے کہا ہے کہ اس  وقت جب بھارت کو شکست ہوئی تو قوم میں جذبہ اور اتفاق رائے  موجود ہے تو پیکا ایکٹ جیسے اقدامات سے قوم میں اضطراب اور نااتفاقی بڑھے گی۔\nامیر جماعت اسلامی نے حکومت سے پیکا ایکٹ کو فوری واپس لیکر بڑے پیمانے پر مشاورت کے بعد  اتفاق رائے سے قانون سازی کر نے کا مطالبہ کردیا۔\n\nانھوں نے  کہا کہ پیکا ایکٹ کے حوالے سے صحافیوں کی  جو بھی سرگرمی  ہوئی جماعت اسلامی اس میں  شرکت کرے گی، پاک بھارت جنگ کے دوران پاکستان کے میڈیا نے پروفیشنل ازم کا مظاہرہ کیا اور ذمے دار میڈیا کے  طور پر سامنے  آیا ، اس کے برعکس بھارتی میڈیا کی کوریج  دنیا بھر میں جگ ہنسائی کا مرکز بنی۔\nکاظم خان اور سی پی این ای کے وفد کے شرکا کا کہنا تھا کہ جنگ سے قبل  پاکستانی میڈیا کیخلاف مہم چلائی جاتی تھی کہ غیر ذمے دار اور قومی سلامتی کے خلاف  خبریں دی جاتی ہیں لیکن  جنگ کے بعد حکومت اور فوج کے ترجمان نے خود اعتراف کیا کہ پاکستان کے میڈیا نے  کمال ذمے داری کا مظاہرہ کیا ہے۔\nڈی جی آئی ایس پی آر بھی ملکی میڈیا کا شکریہ  ادا کر چکے ہیں، حافظ نعیم الرحمن نے میڈیا ہائوس کارکنان کی تنخواہوں کی ادائیگی بروقت اور یقینی بنانے کے حوالے سے  بھی  بات کی جس پر سی پی این ای کے صدر کاظم خان نے اتفاق کرتے ہوئے  کہا کہ سی پی این ای اسے اپنے ایجنڈے میں شامل کرے گی۔\nانھوں نے کہا کہ اس پر مکمل عمل درآمد وفاقی اور صوبائی حکومتوں کی جانب سے بقایا جات ملنے پر ہوگا۔",
        "published_date": "Thu, 15 May 25 21:29:41 +0000",
        "source": "Express Urdu"
    },
    {
        "guid": "b2a1edc395a8f3e9109acbf8fd47eec3",
        "title": "عالمی منڈی میں تیل کی قیمتوں میں کمی کا فائدہ عوام تک منتقل نہ ہو سکا",
        "link": "https://www.express.pk/story/2761681/aalmi-manndi-mein-tail-ki-qeematon-mein-kami-ka-faida-awam-tak-muntaqil-nah-ho-saka-2761681/",
        "image_url": "https://img.express.pk/logo/expresslogo.webp",
        "article": "وفاقی حکومت نے پٹرول کی قیمت برقرار جبکہ ہائی اسپیڈ ڈیزل کی قیمت میں دو روپے فی لیٹر کمی کردی ہے عالمی منڈی میں تیل کی قیمتوں میں کمی کے باوجود پاکستان میں قیمتوں میں کمی کا پورا فاعدہ عام کو منتقل نہیں کیا گیا۔\nدوسری جانب آئل کمپنیوں و ڈیلرز کے منافع و مارجن کو بڑھا کر انہیں دائرہ پہنچایا گیا ہے عوامی و سیاسی ردعمل سے بچنے کیلئے حکومت ڈی ریگولیٹڈ آئٹمزمٹی کے تیل اور لائٹ ڈیزل آئل کی قیمتوں میں کمی کا بھی اپنے اعلامیہ میں ہی اعلان کردیا ہے کیونکہ ان میں  پانچ روپے چار پیسے فی لیٹر تک کمی ہوئی ہے۔\nجبکہ اس سے قبل صرف پٹرول اور ہائی اسپیڈ ڈیزل کی قیمتوں کا حکومت اعلان کرتی ہے اور باقی مصنوعات کا مارکیٹ کی سطر پر تعین ہوتا ہے البتہ وزارت خزانہ کی طرف سے رات گئے جاری کردہ نوٹیفکیشن کے مطابق پٹرول کی قیمت برقرار رکھی گئی ہے جبکہ ہائی اسپیڈ ڈیزل کی قیمت میں دو روپے فی لیٹر کمی کردی گئی ہے۔\nمزید پڑھیں: حکومت کا پیٹرول کی قیمت برقرار رکھنے کا فیصلہ\nقیمتوں کا اطلاق فوری طور کردیا گیا ہے قیمتیں اگلے پندرہ روز تک لاگو رہیں گی وزارت خزانہ کے مطابق ہائی اسپیڈ ڈیزل کی قیمت 256.64 روپے سے کم کر کے 254.64 روپے فی لیٹر کردی گئی ہے۔\nتاہم پٹرول کی قیمت 252.65 روپے فی لیٹر ہی برقرار رکھی گئی ہےمٹی کے تیل کی قیمتوں میں پانچ روپے چار پیسے جبکہ لائٹ ڈیزل آئل کی قیمت میں چار روپے68 پیسے فی لیٹر کمی کی گئی ہے۔\nمٹی کے تیل کی قیمت 169.69 روپے سے کم کرکے  164.65 روپے جبکہ لائٹ ڈیزل آئل کی قیمت میں 155.33 روپے سے کم کرکے 150.65روپے فی لیٹر کردی گئی ہے۔",
        "published_date": "Thu, 15 May 25 20:57:12 +0000",
        "source": "Express Urdu"
    },
    {
        "guid": "4bf68203170f9f1445caa5d6ea0dd849",
        "title": "محمد رفیع \t  (پہلا حصہ)",
        "link": "https://www.express.pk/story/2761679/mohammad-rafi-pehla-hissa-2761679/",
        "image_url": "https://img.express.pk/logo/expresslogo.webp",
        "article": "وہ بہت چھوٹے تھے جب ایک دن ایک فقیرکچھ گاتا ہوا آ نکلا، وہ محویت سے اس کا گانا سننے لگے۔ جب گانا ختم ہوا تو اپنے دوست سے کہا ’’ بابا کو کچھ کھانے کے لیے لا دو۔‘‘ وہ دوست گھر میں گیا اور گھر سے آٹا لا کر اس فقیر کو دے دیا۔ وہ جانے لگا تو اسے آواز دے کر بلایا اور کہا کہ وہ جو گیت گا رہے تھے اسے دوبارہ گا کر سنا دیں۔\nفقیر نے ایسا ہی کیا، پھر وہ بولے ’’بابا! آپ نے جو گایا ہے وہ میں گا کر سناؤں؟‘‘ اس نے کہا ’’ ضرور سناؤ!‘‘ پھر انھوں نے پورا گیت گا کر فقیر کو سنا دیا۔ فقیر نے سر پہ ہاتھ پھیرا اور کہنے لگا ’’ تم نے بالک! اتنی جلدی یہ گیت یاد کر لیا اور سنا بھی دیا، تم ایک دن بڑے کلاکار بنو گے۔‘‘ وہ بولے ’’میں تو بہت چھوٹا ہوں، میں بڑا کلاکار کیسے بنوں گا؟‘‘ فقیر بولا ’’ بالک! تجھے گانے کا شوق ہے، یہی شوق تجھے بڑا کلاکار بنائے گا۔‘‘ یہ کہہ کر وہ فقیر چلا گیا، یہ بچہ تھا سات سالہ محمد رفیع، جس کے نام کا ڈنکا دنیا بھر میں بجا اور جس کے مقابلے کا کوئی پلے بیک سنگر آج تک پیدا نہیں ہوا۔ موسیقار او پی نیئر نے سچ کہا تھا کہ ’’محمد رفیع ایک ہی ہے اور ایک ہی رہے گا۔‘‘\nمحمد رفیع 24 دسمبر 1924 کو پنجاب کے گاؤں کوٹلہ سلطان سنگھ میں پیدا ہوئے، انھیں بچپن ہی سے گانے کا شوق تھا، ایک بارگاؤں میں ایک فقیر گاتا جا رہا تھا، انھیں اس کی گائیکی اتنی اچھی لگی کہ اس کے پیچھے پیچھے چل دیے اور ساتھ ہی اس کے گیت کی نقل بھی کرتے رہے۔ جس گلی میں فقیر جاتا یہ بھی وہیں چل دیتے، بڑا پرامن زمانہ تھا، کوئی ڈر تھا نہ کوئی خوف۔ محمد رفیع کے پانچ بھائی تھے، بڑے بھائی دین محمد اس سے بہت پیار کرتے تھے۔ پھر یوں ہوا کہ یہ سارا کنبہ لاہور شفٹ ہوگیا اور دین محمد نے یہاں ہیئرکٹنگ کی شاپ کھول لی۔\nوہ چھوٹے بھائی کو اپنے ساتھ رکھتے، اسکول سے آنے کے بعد وہ سارا وقت بھائی کے پاس گزارتے۔ دین محمد رفیع کو سنگیت سبھا کی محفلوں میں لے جاتے۔ ایک بار ایسا ہوا کہ لاہور میں کندن لال سہگل کا شو تھا۔ رفیع بھی اپنے بھائی کے ساتھ وہاں موجود تھے، اچانک وہاں کی بجلی فیل ہوگئی، سہگل نے کہا کہ جب بجلی آئے گی تبھی وہ گانا گائیں گے۔ اب منتظمین پریشان کہ اتنی دیر مجمع کوکیسے قابو کریں۔ وہیں دین محمد کے ایک واقف کار بھی بیٹھے تھے، انھوں نے ان سے کہا کہ وہ رفیع کو گوائیں، دین محمد نے منتظمین سے کہا کہ ان کا بھائی مجمع کو اپنا گانا سنا سکتا ہے۔\nمنتظمین نے کہا ’’ یہ بچہ کیسے گائے گا؟‘‘ دین محمد نے کہا ’’آپ اسے موقعہ دیں۔‘‘ محمد رفیع کو اسٹیج پہ کھڑا کر دیا گیا، بغیر مائیک کے جب ان کی آواز گونجی تو سب حیران رہ گئے کہ یہ ایک بارہ تیرہ سال کے بچے کی آواز ہے، ان کی آواز کی اونچائی بہت زیادہ تھی، مجمع نہایت خاموشی سے گانا سنتا رہا اور جب گانا ختم ہوا تو پنڈال تالیوں سے گونج اٹھا۔ خود سہگل نے ان کی گائیکی کی بڑی تعریف کی جو ان کے لیے ایک بڑا اعزاز تھا۔ بڑے بھائی انھیں ریڈیو اسٹیشن بھی لے کر گئے جہاں انھوں نے گیت سنا کر حیران کر دیا۔ دین محمد کی ہیئر کٹنگ شاپ پر فلم ساز شیام سندر بھی آتے تھے۔\nایک بار انھوں نے رفیع کو گاتے سنا تو بہت حیران ہو گئے اور انھیں اپنی پنجابی فلم ’’ گل بلوچ‘‘ میں گیت گوایا۔ دین محمد بھائی کو بڑا فنکار بنانا چاہتے تھے، ان کے ایک دوست عبدالحمید بھی ان سے متفق تھے۔ لہٰذا وہ اور عبدالحمید رفیع کو لے کر پہلے لکھنؤ گئے اور وہاں موسیقار اعظم نوشاد علی کے والد سے ملاقات کی اور ایک سفارشی چٹھی لکھوا کر بمبئی آئے اور نوشاد صاحب کو وہ چٹھی دی تو اسے دیکھ کر نوشاد بولے ’’ تم سفارش بھی ایسی لائے ہو کہ میں منع نہیں کر سکتا‘‘ پھر انھوں نے رفیع سے کچھ گانے کو کہا اور جب انھوں نے گانا سنایا تو وہ بھی حیران رہ گئے۔ انھوں نے پوچھا کہ ’’ کس کی شاگردی میں سیکھا ہے؟‘‘ انھوں نے اپنے استادوں کے نام بتائے اور جب یہ بتایا کہ وہ کلاسیکی راگ راگنیوں سے بھی واقف ہیں تو وہ بہت خوش ہوئے لیکن یہ کہا کہ فی الحال ان کے پاس صرف ایک کورس ہے جس میں وہ شامل ہو سکتے ہیں۔ انھوں نے کہا کہ انھیں گانے سے مطلب ہے خواہ وہ ایک کورس ہی کیوں نہ ہو۔\nوہ سہگل کے پرستار تھے، ایک بار آکاش وانی میں سہگل آئے ہوئے تھے، رفیع اپنے بھائی کے ساتھ ان سے ملنے گئے۔ سہگل ان سے ملے اور دعا دی۔ وہاں شیام سندر بھی آئے ہوئے تھے، انھوں نے اپنی فلم ’’ گاؤں کی گوری‘‘ کے لیے سائن کیا۔ یہ رفیع صاحب کی پہلی فلم تھی، پھر انھوں نے نذیر اور سورن لتا کی فلم ’’ لیلیٰ مجنوں‘‘ کے گیت بھی گائے۔ ان کے والد جو پہلے گائیکی کے خلاف تھے، بیٹے کی شان، ولولہ اور شہرت دیکھ کر سنگیت کو اپنانے کے لیے تیار ہو گئے۔\nاب ہر موسیقار رفیع سے گانے گوانا چاہتا تھا، لیکن ان کے ٹیلنٹ کو پہچانا نوشاد علی اور حسن لال بھگت رام نے، لیکن ان کی زندگی میں بریک تھرو آیا فلم ’’جگنو‘‘ سے جس کا ایک گیت انھوں نے نور جہاں کے ساتھ اس طرح گایا کہ سماں باندھ دیا۔ حالاں کہ ان کا ساتھ دے رہی تھیں اداکارہ و گلوکارہ نور جہاں جن کا نام بہت اونچا تھا، لیکن رفیع نے اس طرح گیت گایا کہ لوگ واہ واہ کر اٹھے، وہ گیت تھا:\nیہاں بدلہ وفا کا بے وفائی کے سوا کیا ہے\nمحبت کر کے بھی دیکھا محبت میں بھی دھوکا ہے\n’’انمول گھڑی‘‘ شوکت حسین رضوی کی فلم تھی اور مرکزی کرداروں میں نور جہاں اور سریندر تھے۔ اس فلم کے تمام گانے رفیع صاحب نے گائے تھے، فی میل سنگر تھیں خود نور جہاں۔ یہ فلم 1947 میں بنی تھی لیکن اس کے گانے 1946 میں ہی ریکارڈ کر لیے گئے تھے اور بہت مقبول ہوئے تھے۔ اس فلم میں ثریا نے بھی کام کیا تھا۔ خاص کر یہ گانا بہت مقبول ہوا اور گلی گلی بجا:\nتیرا کھلونا ٹوٹا بالک تیرا کھلونا ٹوٹا\nمحمد رفیع نے دو شادیاں کیں، پہلی شادی بشیرہ بی بی سے ہوئی، ان سے ایک بیٹا خالد ہے۔ ہندوستان کی تقسیم کے دوران بلوائیوں نے بشیرہ بی بی کو خوف زدہ کردیا تھا، ان کے ماں باپ کو بلوائیوں نے قتل کردیا تھا، اسی ڈر سے وہ بھارت میں نہیں رہنا چاہتی تھیں اور رفیع صاحب بھارت نہیں چھوڑنا چاہتے تھے، لہٰذا بشیرہ بی بی اپنے بیٹے کے ساتھ لاہور آ گئیں، لیکن رفیع صاحب نے اپنی ذمے داریوں سے منہ نہیں موڑا۔ وہ بیوی اور بچے کے اخراجات برابر بھیجتے رہے۔ بعد میں رفیع صاحب نے عبدالحمید کی سالی بلقیس بانو سے شادی کر لی۔\nان سے ان کے چھ بچے ہوئے تین بیٹے اور تین بیٹیاں۔ 1947 کا سال رفیع صاحب کی زندگی میں پریشانیاں لے کر آیا تھا۔ پہلے بیوی چھوڑ کے چلی گئی اور ملک تقسیم ہوگیا۔ ساتھ ہی 18 جنوری 1947 کو کے۔ایل سہگل کی وفات ہو گئی جس کا انھیں گہرا صدمہ پہنچا، وہ سہگل کو اپنا گرو مانتے تھے۔\nرفیع صاحب گیت کے ساتھ سنجیدہ ہو جاتے تھے، ان کے گائے ہوئے سارے گیت انھوں نے ایسے گائے ہیں گویا یہ احساس خود ان پر گزر رہا ہو۔ محبت ہو، غم ہو، خوشی کے جذبات ہوں، حب الوطنی کے جذبات ہوں یا بجھن ہر جگہ ان کی گائیکی دل کو چھوتی ہے۔ محمد رفیع 1955 سے لے کر 1965 تک کا زمانہ ان کا سنہری دور ہے۔ یہ وہ وقت تھا جب آکاش وانی اور آل انڈیا ریڈیو ہر جگہ سے ان کے گیت نشر ہوتے تھے، لیکن رفیع صاحب تو آخری سانس تک گاتے رہے۔   (جاری ہے)",
        "published_date": "Thu, 15 May 25 20:42:14 +0000",
        "source": "Express Urdu"
    },
    {
        "guid": "6e9a2143c16377d8d091c080b4ce3099",
        "title": "نریندر کو سرینڈر!",
        "link": "https://www.express.pk/story/2761678/narendra-ko-surrender-2761678/",
        "image_url": "https://img.express.pk/logo/expresslogo.webp",
        "article": "امن ہمیشہ سے انسانوں کے مستقبل کا ضامن رہا ہے، قوموں اور ملکوں میں ترقی اور خوش حالی امن ہی سے آتی ہے۔ جنگ صرف تباہی و بربادی لاتی ہے۔ جنگ چھوٹی ہو یا بڑی آگ اور خون اگلتی ہے۔ بستیوں کو تاراج اور انسانوں کو محتاج و لاچار کردیتی ہے۔ دنیا میں دو عالمی جنگیں اپنے پیچھے المناک داستانیں اور ایسے گہرے زخم چھوڑگئی ہیں جو آج تک مندمل نہیں ہو سکے۔\nاسی باعث امن پسند لوگ ہمیشہ جنگ سے گریز اور امن کے ساتھ رہنا پسند کرتے ہیں اور دوسروں کو بھی امن کی تلقین کرتے، جنگی حماقتوں سے باز رہنے کا مشورہ دیتے ہیں۔ دنیا کا کوئی بھی خطہ ہو اگر جنگ میں مبتلا ہو جائے تو وہاں ترقی و خوشحالی کا عمل رک جاتا ہے۔ لوگ زندگی کے مسائل کے گرداب میں پھنس کر رہ جاتے ہیں۔ بدقسمتی سے جنوبی ایشیا کے خطے کے دو اہم جوہری قوت رکھنے والے ممالک پاکستان اور بھارت روز اول سے جنگوں کی تباہی کے زخم کھاتے چلے آ رہے ہیں۔ اپنے دیرینہ مسائل مذاکرات کے ذریعے حل کرنے میں ناکام ہیں۔\nدونوں ملکوں کے درمیان سب سے بڑا اور اہم تنازعہ کشمیر کا ہے جس پر بھارت نے جبری قبضہ کر رکھا ہے۔ اقوام متحدہ کی قراردادوں کے مطابق اس کا واحد حل استصواب رائے ہے جس کا وعدہ خود بھارتی وزیر اعظم لال بہادر شاستری نے کیا تھا، لیکن آج تک یہ وعدہ حل نہ ہوا۔ نتیجتاً دشمنی میں اضافہ ہوتا چلا آ رہا ہے۔ بھارت کے موجودہ وزیر اعظم نریندر مودی نے جو گزشتہ ایک دہائی سے برسر اقتدار ہیں، 5 اگست2019 کو بھارتی آئین سے آرٹیکل 370 اور 35اے کو منسوخ کرکے کشمیر کی خصوصی حیثیت ختم کر دی، پاکستان نے بھارت کے اس غیر منصفانہ اقدام کے خلاف اقوام متحدہ سمیت عالمی فورم پر بار بار اپنا احتجاج ریکارڈ کرایا کہ عالمی برادری نریندر مودی کو کشمیریوں کے حقوق غصب کرنے کے غیر آئینی اقدام کا نوٹس لے، لیکن افسوس سے کہنا پڑتا ہے کہ عالمی برادری کی مجرمانہ خاموشی نے مودی کے جارحانہ عزائم کو اور مہمیز کیا نتیجتاً وہ پاکستان کے خلاف کھل کر زہر اگلنے لگا۔\nدہشت گردی کے بے بنیاد جھوٹے اور من گھڑت الزامات لگا کر مودی سرکار پاکستان کو جنگی اقدام کی دھمکیاں دیتی رہی اور بالآخر 22 اپریل2025 کو پہلگام میں 26 سیاحوں کی دہشت گردوں کے ہاتھوں ہلاکت کو جواز بنا کر 6 اور 7 مئی کی اندھیری رات میں پاکستان پر بزدلانہ حملہ کیا۔ پاکستان کی بہادر فوج کے سپہ سالار اعظم جنرل عاصم منیر نے بڑے تحمل کا مظاہرہ کرتے ہوئے بھارت کو پیغام دیا کہ جوابی حملے کے لیے تیار رہے، پھر ہمارے جانباز شاہینوں نے وہ کچھ کر دکھایا جو مودی کے وہم و گمان میں بھی نہ تھا۔ بھارت کے رافیل طیاروں کی تباہی سے لے کر اس کے مضبوط ترین ایئربیس سسٹم S-400 کو چند منٹوں میں ہمارے عقابی ہوا بازوں نے میزائل کی بارش سے ہمیشہ کے لیے نیست و نابود کردیا۔ اس تباہی کے بعد مودی کے پاس جواب دینے کے لیے کچھ نہیں تھا جب کہ ادھر پاکستان اپنے اگلے وارکی بھرپور تیاری کر چکا تھا۔\nاس دوران یعنی 7 مئی سے 10 مئی تک پاکستان سفارتی سطح پر امریکا، چین، ترکی، روس، سعودی عرب اور اقوام متحدہ کو آگاہ کرتا رہا اور اپیل بھی کی کہ وہ بھارت کو جنگی جنون سے روکے، پاکستان اپنے دفاع میں تمام آپشن استعمال کرے گا، مودی کو پہلگام واقعے کی غیر جانبدارانہ تحقیقات کی بھی پیشکش کی گئی لیکن مودی کا جنگی جنون پاکستان اور عالمی برادری کی کوئی معقول بات سننے پر آمادہ نہیں تھا۔ پھر 10 مئی کی صبح داستان امیر حمزہ کی طلسم ہوش ربا کا پاکستان کے شاہینوں نے بھارتی فضا میں وہ تاریخی باب رقم کیا کہ نہ صرف مودی کا غرور اوندھے منہ زمین پر آ گرا بلکہ دنیا حیران رہ گئی۔ پاکستان کے اگلے امکانی وار کے خوف میں مبتلا مودی سرکار نے امریکی صدر ڈونلڈ ٹرمپ کی منت سماجت شروع کردی کہ ’’ حضور والا! میں جنگ بندی کے لیے تیار ہوں، مجھے اور میرے بھارت کو پاکستان سے بچائیے اور یہ کام صرف آپ ہی کر سکتے ہیں۔‘‘ ڈونلڈ ٹرمپ کی بھرپور مساعی کے بعد بالآخر 10 مئی کی شام جنگ بندی ہوگئی۔\nبعدازاں دونوں ملکوں کے ڈی جی ملٹری آپریشن (ڈی جی ایم اوز) نے 12 مئی کو مذاکرات کیے اور جنگ بندی برقرار رکھنے پر اتفاق کیا۔ اگلے مورچوں پر فوجوں کی تعداد کم کی جائے گی، نہ شہری آبادیوں کو نشانہ بنایا جائے گا اور نہ ہی فائرنگ ہوگی۔ ادھر پاکستان نے بھی آپریشن بنیان مرصوص کو ختم کرنے کا اعلان کرکے خیر سگالی کا پیغام دیا۔ جنرل عاصم منیر جو چار روزہ پاک بھارت جنگ کے اصل ہیرو قرار پائے نے واضح طور پر کہا کہ کسی بھی دشمن کی سازش پاکستان کی مسلح افواج کے عزم کو متزلزل نہیں کر سکتی۔ ایئرچیف مارشل ظہیر احمد بابر سدھو کے دلیر، سرفروش اور جاں نثار ہوا بازوں نے ان کی للکار ’’مار دو انھیں، مار دو‘‘ کی خوب لاج رکھی اور فتح گری کا تاج اپنے سروں پر سجایا۔ قوم کا بچہ بچہ ان کی داد و تحسین کر رہا ہے کہ وہ اس کے اصل حق دار ہیں۔ وزیر اعظم نے ہر سال 10 مئی کو یوم معرکہ حق منانے کا اور جنگ کے شہدا کے لیے پیکیج کا اعلان کیا جو قابل تحسین ہے۔ اب قوم ہر سال 10 مئی اور 6 ستمبر کو بھارت کی شکست کا جشن منائے گی اور بھارتی قوم ماتم کناں ہوگی۔\nامریکی صدر ڈونلڈ ٹرمپ نے مسئلہ کشمیر پر ثالثی کی پیشکش کر کے خطے کے امن کی جانب ایک مثبت قدم اٹھایا ہے۔ مودی حکومت جوکئی سالوں سے مسئلہ کشمیر پر بات کرنے اورکسی کی ثالثی پر آمادہ نہیں تھی اب جنگ بندی کے بعد مسئلہ کشمیر پر پاکستان کے ساتھ مذاکرات کرنے اور اس تنازعے کو اقوام متحدہ کی قراردادوں کے مطابق حل کرنے پر سنجیدہ طرز عمل کا مظاہرہ کرے گی۔ یہ اہم سوال ہے کیا نریندر مودی حکومت سندھ طاس معاہدہ جس کی معطلی کو پاکستان نے اعلان جنگ کے مترادف قرار دیا ہے سابقہ پوزیشن پر بحال کردے گی؟\nیہ دوسرا اہم سوال ہے کیا صدر ٹرمپ اپنی ثالثی میں نریندر مودی کو مسئلہ کشمیر کے اقوام متحدہ کی قراردادوں کے مطابق پائیدار اور پرامن حل پر آمادہ کر سکیں گے؟ چالاک، عیار، متعصب اور مسلم دشمنی کا پرچارک نریندر مودی جس نے کشمیر کی خصوصی حیثیت کو ختم کیا وہ آسانی سے ’’ٹرمپ ثالثی‘‘ کو قبول نہیں کرے گا۔ جیساکہ اس نے 10 مئی کی عبرت ناک شکست پر اپنی خفت مٹانے کے لیے بھارتی پارلیمنٹ میں تقریر کرتے ہوئے مذاکرات پر آمادگی تو ظاہر کی لیکن مقبوضہ کشمیر پر نہیں بلکہ آزاد کشمیر پر یعنی آج بھی اکھنڈ بھارت کے خواب کی تعبیر حاصل کرنے کی پالیسی پرگامزن ہے۔ پوری دنیا تسلیم کر رہی ہے کہ نریندر مودی نے 10 مئی کو پاکستان کے آگے سرینڈر کیا ہے، لیکن وہ مقبوضہ کشمیر پر سرینڈر نہیں کرے گا جو اس کی سیاسی موت ثابت ہو سکتی ہے۔",
        "published_date": "Thu, 15 May 25 20:42:13 +0000",
        "source": "Express Urdu"
    },
    {
        "guid": "8983dcc6d623c0f400591e38a5e02f68",
        "title": "یومِ تشکر اور امریکی صدر کے دعوے اور دَورے",
        "link": "https://www.express.pk/story/2761677/youm-e-tashakur-aur-amreeki-sadar-ke-daaway-aur-dauray-2761677/",
        "image_url": "https://img.express.pk/logo/expresslogo.webp",
        "article": "آج بروز جمعتہ المبار ک ، بتاریخ 16مئی 2025، ہم سب ، قومی سطح پر یومِ تشکر منا رہے ہیں ۔ اﷲ کے بے پناہ فضل اور بے انتہا کرم نوازیوں کے سبب اسلامی جمہوریہ پاکستان کو10مئی2025 کے روز،حجم میں اپنے سے کہیں بڑے دشمن کے مقابل، جو شاندار فتح اور جنگی بالا دستی نصیب ہُوئی ہے، اِسی کے پس منظر میں آج ہم ’’یومِ تشکر‘‘ منا رہے ہیں ۔ ہمارے قابلِ فخر آباؤ اجداد اور بزرگوں کا بھی یہی راستہ اور اطوار رہے ہیں کہ جب بھی دشمن کے مقابلے میں اُمہ اور اسلامی مملکت کسی فتحیابی سے ہمکنار ہوتی ہے ، ہم اپنے خالق و مالک کے حضور سجدئہ شکر بجا لاتے ہیں ۔\nہمارا یقین اور ایمان ہے کہ جب تک اﷲ تعالیٰ کی نصرت و اعانت مسلمانوں کے ہمر کاب نہ ہو ، دشمن زیر ہو سکتا ہے نہ فتح حاصل ہو سکتی ہے ۔ آج ہم یومِ تشکر منا رہے ہیں تو یہ دراصل اپنے بزرگوں کے راستے پر چلنے کی ایک قابلِ ستائش سبیل ہے۔ وزیر اعظم ، جناب محمد شہباز شریف، نے بجا طور پر آج پوری قوم کو یومِ تشکر منانے کی اپیل کی ہے۔ جارح دشمن کے مقابل ہم کوشش و سعی ہی کر سکتے ہیں ۔\nاﷲ کا بھی یہی حکم ہے کہ دشمن کے مقابلے میں ، ہر وقت ، اپنے گھوڑے تیار رکھو اور جنگی سازوسامان کی فراہمی میں کوئی کسر نہ اُٹھا رکھو ، وگرنہ دشمن اپنے مکروہ اور مذموم مقاصد میں اسلام و مسلمانوں کے خلاف آگے بھی بڑھتا جائے گا اور اپنے اسلام دشمن عزائم کی تکمیل میں کامیاب ہونے کی بھی کوشش کرے گا۔\nاﷲ کا لاکھ لاکھ شکر ہے کہ 10مئی کو ہمیں اپنے ازلی دشمن ، ہندوتوا کے حامل بھارت اور مقتدر بی جے پی ، کے مقابل فتح نصیب ہُوئی ۔ بھارت نے بِلا اشتعال و بے بنیاد پاکستان کے خلاف جارحیت کی ۔ ہماری افواج نے مگر پوری طاقت سے جواب دیا ۔ اور یوں ہم نے قومی سطح پر اپنی سی کوشش و سعی کی اور باقی اﷲ پر چھوڑ دیا ۔بھارت شکست اور پسپائی پر ، زخمی سانپ کی مانند، بَل پر بَل کھا رہا ہے ۔پاکستان کے خلاف مگرکچھ بھی کرنے کی ہمت اور سکت نہیں پارہا ۔ جانتا ہے کہ10مئی کی طرح پاکستان کی جانب سے دندان شکن اور صف شکن جواب آئے گا ۔\nاﷲ تعالیٰ نے جنگ کے میدان میں پاکستان کو بھارت پر بالا دستی عطا فرمائی ہے ۔ ساری معلوم دُنیا کے بے تعصب اور غیر جانبدار ممالک اور ماہرینِ عسکریات پاکستان کی فتح اور بھارت کی شکست کی شہادت دے رہے ہیں۔ ڈھٹائی زدہ بھارت اور اس کا وزیر اعظم ، نریندر مودی، مگر شکست ماننے سے انکاری ہیں ۔ مودی جی نے ، شکست اور پسپائی کے بعد، اپنی قوم سے پے در پے جو خطابات کیے ہیں ، فرسٹریشن اور ذہنی پسماندگی کے عکاس ہیں : مَیں نہ مانوں کی عملی تصویر!\nجب پاکستان کے ہاتھوں بھارت کو اپنی شکست نوشتہ دیوار نظر نے لگی تو وہ بھاگم بھاگ امریکا کے پاس پہنچا : مائی باپ ، مجھے بچا لیجئے ۔ سی این این کے عالمی شہرت یافتہ جنگی نامہ نگاراور تجزیہ نویس Nick Robertsonنے بھی آن دی ریکارڈ یہی شہادت دی ہے ۔ پاکستان کے وزیر خارجہ ، اسحاق ڈار، نے بھی عالمی میڈیا سے بات چیت کرتے ہُوئے یہی دعویٰ کیا ہے :کہ یہ بھارت ہے جس نے امریکا سے درخواست کی کہ پاکستان کے ساتھ جنگ بندی کروا دیجئے۔ اِن دعووں سے بھارت بھر میں شکست خوردگی کا ایک کہرام مچا ہے ۔ بھارت کو یقین آ رہا ہے نہ اُسے یہ بات ہضم ہو رہی ہے کہ پاکستان پلک جھپکتے ہی میںاُسے یوں بھی چاروں شانے چِت کر سکتا ہے ۔ جارح بھارت ، بہرحال،خاک چاٹ چکا ہے۔\nاُس کے وزیر اعظم نے اِس کے باوصف اپنے عوام کا دل رکھنے کے لیے جو خطاب کیا ہے ، پاکستان نے اسے بے بنیاد ، لاحاصل اور اشتعال انگیز قرار دیا ہے ۔ مودی جی کی بھارت سرکار اور بھارت کا گودی میڈیا چونکہ دُنیا بھر میں بے اعتبار ، بے وقار اور کذب و ریا کا پُتلا ثابت ہو چکا ہے ، اس لیے مسلم و پاکستان دوست جملہ قوتوں کی جانب سے بجا طور پر کہا جارہا ہے کہ اگرچہ پاکستان و بھارت کے درمیان ، چار روزہ جنگ کے بعد، جنگ بندی ہو چکی ہے ، مگر بھارت پر اعتبار نہیں کیا جانا چاہیے۔ پاکستانی جانباز شہسواروں کو اپنے گھوڑوں سے ابھی اُترنا چاہیے نہ ابھی اپنی تلواریں میانوں میں ڈالنی چاہئیں ۔\n لاریب بھارت ایک دغا باز ہمسایہ ملک ہے۔ ہمارا ازلی دشمن ۔ وعدہ شکنی اور کہہ مکرنی اس کی گھٹّی میں پڑی ہے۔ اس لیے جو لوگ پاکستان کی فیصلہ ساز قوتوں کو یہ کہہ رہے ہیں کہ جنگ بندی کے باوجود بھارت پر یقین نہ کیجئے ، بے بنیاد مشورہ نہیں ہے ۔ اِس مشورے کی جڑیں تاریخ میں پیوست ہیں ۔ ویسے بھارت کا شکریہ کہ جس کی جارحیت نے پاکستان کے 25کروڑ عوام ، تمام پاکستانی سیاسی جماعتوں اور ہر قسم کے سیاستدانوں کو بھارت کے مقابل یکجا و یکمشت و یکجہت کر دیا۔پاکستان حقیقی معنوں میں بنیان مرصوص بن کر افواجِ پاکستان کی پشت پر کھڑا ہو گیا۔\nالحمدﷲ۔ سوال مگر یہ ہے کہ امریکا جس نے مبینہ طور پر متحارب پاکستان اور بھارت میں سیز فائر کروایا ہے، کیا بھارت کی جانب سے کسی بھی عہد شکنی کو برداشت و معاف کر ے گا؟ ہر گز نہیں ! خود امریکی صدر نے برسرِ مجلس ، ساری دُنیا کے سامنے متعدد بار ، یہ دعویٰ کیا ہے : مَیں نے پاکستان و بھارت کے درمیان جنگ بندی کروائی ہے ۔ اِس دعوے کی گونج و باز گشت ساری معلوم دُنیا میں سُنی گئی ہے اور ابھی تک سنائی دے رہی ہے ۔\n13مئی2025 کو امریکی صدر ، ڈونلڈ ٹرمپ ، نے یہی دعویٰ سعودی دارالحکومت ، ریاض، میں منعقدہ US,Saudi Investment Forum میں کیا۔ اِس عالمی فورم میں طاقتور سعودی ولی عہد، جناب محمد بن سلمان،بھی بنفسِ نفیس تشریف فرما تھے ۔ ڈونلڈ ٹرمپ صاحب آجکل سعودی عرب ، متحدہ عرب امارات اور قطر کے چار روزہ دَورے(13تا16مئی ) پر ہیں ۔ ٹرمپ نے ریاض میں جو تاریخی خطاب کیا ہے ( اور جس پر ساری دُنیا کی نظریں ٹِکی ہُوئی ہیں) ، اِس میں جہاں زبردست امریکا ،سعودی دوستی وتعاون کی آواز سنائی دی گئی ہے ، وہیں ٹرمپ نے ایران کی جانب دوستی کاہاتھ بڑھاتے ہُوئے ایران کو ملفوف دھمکی بھی دی ہے ۔\nٹرمپ نے ذاتی خواہش کا اظہار بھی کیا ہے کہ سعودی عرب ( ابراہام اکارڈ کے تحت) صہیونی اسرائیل کو تسلیم کر لے مگر اِس تمنا کو پورا کرنا اور ظالم وقاہر اسرائیل کو تسلیم کرنا، فی الحال، سعودیہ کے لیے دشوار بھی ہے اور ناممکن بھی ۔سعودی عرب کے اِس انکار پر ٹرمپ ناراض نہیں ہیں کہ سعودیہ نے ٹرمپ سے 600ارب ڈالر کی امریکا میں بھاری بھرکم سرمایہ کاری ( بشمول امریکا سے142ارب ڈالر کا جدید اسلحہ خریدنے) کا پکا وعدہ کرکے امریکی صدر کو خوش کر دیا ہے ۔ اُدھر قطر نے400ملین ڈالر کا لگژری جہاز ڈونلڈ ٹرمپ کو تحفے میں دے کر اُنہیں مزید خورسند کر دیا ہے ۔ اگرچہ اِس تحفے کو کے کر امریکا میں ٹرمپ پر سخت تنقید ہو رہی ہے ، مگر ٹرمپ کو کسی کی کوئی خاص پروا نہیں ہے ۔\nسعودی دارالحکومت، ریاض، میں امریکی صدر، ڈونلڈ ٹرمپ، کے خطاب میں پاک ، بھارت جنگ بندی کی بازگشت اِن الفاظ میں سنائی دی گئی ہے: ’’چند دن پہلے میری حکومت نے بھارت اور پاکستان کے درمیان بڑھتی ہوئی کشیدگی کو روکنے کے لیے ایک تاریخی جنگ بندی کامیابی سے کروائی ہے۔ مَیں نے بڑی حد تک تجارت کو اس مقصد کے لیے استعمال کیا۔ مَیں نے (پاکستان و بھارت سے) کہا: ’دوستو، آؤ، ایک معاہدہ کرتے ہیں۔ کچھ تجارت کرتے ہیں۔\nجوہری میزائلوں کی(تجارت) نہیں، بلکہ اُن چیزوں کی جو آپ بڑے خوبصورت انداز میں بناتے ہو۔‘اور میرا خیال ہے کہ اب وہ( پاکستان و بھارت) ایک دوسرے کے ساتھ ٹھیک چل رہے ہیں۔ شاید ہم انھیں ایک خوشگوار عشائیے پر بھی اکٹھا کر لیں۔‘‘ گہرے یقین کے ساتھ ایسی باتیں کہنے والا امریکی صدر پاک بھارت جنگ بندی کے حوالے سے بھارت کو عہد شکنی کرنے دیگا؟ ہر گز نہیں!",
        "published_date": "Thu, 15 May 25 20:42:13 +0000",
        "source": "Express Urdu"
    },
    {
        "guid": "17846b76eeef0e5a60672ea6ef3835f8",
        "title": "پاکستان کا نیا ہیرو",
        "link": "https://www.express.pk/story/2761676/pakistan-ka-naya-hero-2761676/",
        "image_url": "https://img.express.pk/logo/expresslogo.webp",
        "article": "پاکستان فوج کی جنگی تیاریوں کا عوام کو علم تھا۔ پاکستان نے میزائل بنائے ہوئے ہیں۔ فوج ان میزائل کا وقتا فوقتا ٹیسٹ بھی کرتی رہتی تھی۔ اس لیے ہماری فوج کے پاس میزائیل ہیں۔ ان کی جنگی تیاریاں مکمل ہیں۔ یہ پاکستان کا عام آدمی کو پتہ تھا۔ حالیہ پاک بھارت جنگ میں لوگوں کے لیے پاک فضائیہ کی جنگی تیاریا ں سرپرائز کے طو رپر سامنے آئی ہیں۔ پاک فضائیہ نے بھارت کے رافیل طیاروں کو گراکر جہاں قوم کو خوشی دی ہے، وہاں قوم کو خوشگوار سرپرائز بھی ملا ہے۔\nحالیہ پاک بھارت جنگ میں پاک فضائیہ کے سربراہ ائیر مارشل ظہیر احمد بابر بھی قوم کے نئے ہیرو بن کر ابھرے ہیں۔ ویسے تو وزیر اعظم پاکستان نے پارلیمنٹ سے خطاب میں ائیر چیف ظہیر احمد بابر کو خصوصی خراج تحسین پیش کیا ہے۔میں نے عام آدمی سے بھی جب بات کی ہے تو اس کے ائیر چیف کے لیے جذبات قابل دید ہیں۔ قوم کو شائد فضائیہ کی اس قدر جنگی صلاحیت کا احساس نہیں تھا۔ اب لوگ کہہ رہے ہیں کہ ہماری فضائیہ کے پاس اتنے جہاز ، اتنے میزائیل ہیں۔ ہماری فضائیہ اتنی جدید ہو گئی ہے، ہمیں تو اب پتہ چلا ہے ،اس لیے حیرانی اور خوشی ساتھ ساتھ ہے۔\nیہاں یہ بھی حقیقت ہے کہ ائیر چیف کے خلاف بھی مزموم مہم چلائی گئی، منفی مہم تو آرمی چیف کے خلاف بھی بہت چلائی گئی ہے۔ لیکن ائیر چیف کے خلاف بالخصوص خاصی منفی مہم چلائی گئی تھی۔ انھوں نے کبھی اس مہم کا کوئی جواب نہیں دیا۔ انھوں نے اپنے خلاف پراپیگنڈا کرنے والوں کے خلاف کبھی کاروائی نہیں کی۔\nکسی یوٹیوبر کے خلاف کوئی کاروائی بھی نہیں کی گئی۔ وہ خاموش ہی رہے ہیں۔ البتہ انھوں نے پاک فضائیہ میں سخت ڈسپلن قائم کیا ہے۔ آپ کہہ سکتے ہیں کہ انھوں نے جنگ کے میدان میں سب جواب دے دیے ہیں۔ جو لوگ ان کے خلاف پراپیگنڈا کر رہے تھے ، انھوں نے قوم کو جنگ کے میدان میں بتا دیا کہ ان کے دور میں پاک فضائیہ نے کیا کام کیا ہے، کیا تیاری کی ہے۔ وہ آج قوم کے پیرو ہیں۔\n پاکستان کے دفاعی تجزیہ نگاروں کو بھی پاک فضائیہ کی اس قدر تیاری کا علم نہیں تھا۔ بالخصوص پاکستان ائیر فورس کی سائبر فورس نے تو سب کو حیران کر دیا ہے۔ آج پاک فضائیہ کی سائبر فورس کی عالمی سطح پر بہت پذیر آئی ہو رہی ہے۔ پاکستان کی سائبر فورس نے دشمن کے رافیل طیاروں کو عملی طو رپر جام کر دیا۔ پاکستان کی سائبر فورس نے دشمن کو بڑی شکست دی ہے۔\nمیں نے سائبر فورس کے بارے میں جاننے کی کوشش کی ہے۔ تو مجھے پتہ چلا ہے کہ پاکستان کی ائیر فورس نے ائیر مارشل ظہیر احمد بابر کی قیادت میں ہی سائبر فورس بنائی ہے۔ پہلے سائبر فورس کا شعبہ بنایا گیا۔ بعد میں اس کو سائبر فورس بنایا گیا۔ سائبر فورس کی باقاعدہ جنگی مشقیں ہوتی ہیں۔ اس کی باقاعدہ ایک کمان ہے۔ اور اس کی دنیا کے جدید تقاضوں کے مطابق تربیت کی جا رہی ہے۔\nدنیا میں اب سائبر کی لڑائی ہے۔ دشمن کو پہلے سائبر کے محاذ پر ہی شکست دینے کی کوشش کی جاتی ہے۔ اگر آپ سائبر میں دشمن کو شکست دے دیتے ہیں۔ تو آپ آدھی جنگ جیت جاتے ہیں۔\nبھارت نے چھ اور سات مئی کی رات والے معرکہ سے پہلے بھی دو مئی کی رات پاکستان پر فضائی حملے کوشش کی تھی۔ لیکن پاکستان ائیر فورس کی سائبر فورس نے یہ حملہ ناکام بنایا تھا۔ ہم نے رافیل کا کمیونیکیشن سسٹم جام کر دیا تھا۔ پاک فضائیہ نے پریس کانفرنس میں دشمن کے جہازوں کی پائلٹس کی گفتگو بھی سنوائی ہے۔ سائبر فورس کی شاندار کارکردگی دراصل ائیر چیف کا وہ چھپا ہوا ہتھیار تھا ۔ جس نے دشمن کو حیران کر دیا ہے۔\n آج پوری دنیا میں پاکستان کے پائلٹ کی تعریف ہو رہی ہے۔ بالخصوص جے ٹین جہازوں کی تعریف ہو رہی ہے۔ مجھے بتایا گیا ہے کہ جے ٹین جنگی طیاروں کو پاکستان کی فضائیہ میں شامل کرنا ائیر چیف کی خصوصی کاوش تھی۔ پاکستان کے پاس جے 17تھنڈر ہیں۔ اس کا بلاک تھری بھی سامنے آچکا ہے۔ لیکن اس کے باوجود جب ائیر چیف نے یہ دیکھا کہ بھارت نے رافیل لیے ہیں تو ائیر چیف نے چین سے خصوصی طورپر جے ٹین لیے۔ اور جے ٹین نے پاک فضائیہ کو بھارت میں فضائی برتری دلا دی ہے۔\n اب لوگوں کو پتہ چلنا شروع ہوگیا ہے کہ پاک فضائیہ نے ترکی کے ساتھ ملکر نہ صرف جنگی طیارہ بنا رہا ہے۔ بلکہ اس کے ساتھ اور بھی شعبوں میں تعاون بہت آگے بڑھ چکا ہے۔ترکی بھی اس جنگ میں پاکستان کے ساتھ غیر معمولی طو پر کھڑا نظر آیا ہے۔ بھارت میں اس کی تکلیف نظر آرہی ہے۔ ترکی کا نیوی کے ساتھ اشتراک بھی ہے۔ لیکن فضائیہ میں اشتراک قابل دید ہے۔ترکی کے صدر طیب اردگان نے جس طرح پاکستان کا ساتھ دیا ہے، وہ بھی قابل دید ہے۔\nپاک فضائیہ نے پاکستان کے نوجوانوں کو ساتھ ملانے کا بھی ایک شاندار پروگرام شروع کیا ہے۔ آئی ٹی کے ماہر بچوں اور ان کی نئی کمنپیوں کی بھی پاک فضائیہ سرپرستی کر رہی ہے۔نئی کمپنیوں کی حوصلہ افزائی کی جا رہی ہے کہ وہ فضائیہ کے لیے کام کریں۔ ائیر مارشل ظہیر احمد بابر نے پاک فضائیہ میں پبلک پرائیوٹ پارٹنر شپ کے نئے دور کا آغاز کیا ہے۔\nپاکستان ایک اپنا فائٹر جیٹ بھی بنا رہا ہے۔ جس کا ڈیزائن بھی پاکستان کا ہے۔ اس کا انجن بھی پاکستان میں بنے گا۔ یہ خواب بھی ظہیر احمد بابر نے دیکھا ہے۔ اور انھوں نے نوجوان بچوں کو اس کام پر لگایا ہے۔ آئی ٹی کے ماہر پاکستانی بچوں کے لیے پاک فضائیہ نے اپنے دروازے کھولے ہیں۔",
        "published_date": "Thu, 15 May 25 20:42:13 +0000",
        "source": "Express Urdu"
    },
    {
        "guid": "aeda59318ae2728d01b09ee03f8c5d43",
        "title": "بھارت…دل کے ارماں آنسوئوں میں بہہ گئے",
        "link": "https://www.express.pk/story/2761675/bharat-dil-ke-armaan-aansuon-mein-beh-gaye-2761675/",
        "image_url": "https://img.express.pk/logo/expresslogo.webp",
        "article": "شکر کے ساتھ تمام تعریفیں ربَ ذوالجلال کے لیے ہیں جس نے دشمن کے ناپاک عزائم کو ملیامیٹ کیا اور پاکستانی افواج اور عوام کو سرخرو کیا۔ بی جے پی کی بھارتی حکومت اور وزیرِ اعظم جناب نریندر مودی کا بھی بہت ’’شکریہ‘‘ کہ اس نے غیر دانشمندانہ اقدامات اُٹھا کر سیاسی خلفشار میں مبتلا پاکستانی قوم کو بنیانَ مرصوص بنا دیا۔جناب مودی کی بے وقوفیوں نے ہماری قوم کو ایک بار پھر سبز ہلالی پرچم تلے اکٹھا کردیا۔ہمارے شہبازوں نے وہ کارنامے انجام دیے جو خواب و خیال میں بھی مشکل سے ہی آ سکتے ہیں۔\nجناب نریندر مودی نے ہمیں ایک سنہری موقع عطا کیا کہ ہم دیکھ سکیں کہ ہماری مسلح افواج کس پانی میں ہیں اور اﷲ کا لاکھ لاکھ شکر ہے کہ چارروزہ جنگ کے خاتمے پر ہماری مسلح افواج نے پوری قوم کا سر فخر سے بلند کر دیا۔ہمارے شاہینوں نے پہلے ہلے میں ہی بھارتی فضائیہ کو نا قابلِ تلافی نقصان پہنچا کر اپنے جذبے،لگن اور بہترین تربیت کا ثبوت فراہم کیا۔ہماری بری فوج کی لڑائی کے لیے تیاری اتنی بھرپور تھی کہ بھارتی افواج ہماری سرحد کی طرف بڑھ ہی نہ سکی ،ہماری بحریہ نے بندرگاہوں کو کھلا رکھنے میں کلیدی کردار ادا کیا۔بھارتی بحریہ ہمارے ساحلوں سے سیکڑوں کلومیٹر دور ہی رہی۔جناب مودی کا شکریہ کہ پاکستانی قوم کے اندر بھرپور اعتماد جا گزین ہوا ۔\nچار روزہ پاک بھارت جنگ نے ایک نئی حقیقت کو جنم دیا ہے۔6اور7مئی کی رات جب بھارت نے پاکستان کے اندر چھ مقامات کو میزائلوں سے نشانہ بنایا،اس وقت ہماری بہادر مسلح افواج بھارتی زمینی حملے سے نبڑنے کے لیے بالکل تیار تھیں لیکن دشمن کو سرحد عبور کرنے کا حوصلہ نہ ہوا۔\nبھارتی فضائیہ اپنے نئے حاصل کردہ ریفال لڑاکا طیاروں کے ساتھ حرکت میں آئی تو پاک فضائیہ نے نہ صرف کسی بھارتی لڑاکا یا بمبار طیارے کو سرحد عبور نہ کرنے دی بلکہ خود اپنی سرحدوں کے اندر رہتے ہوئے دشمن کی فضائیہ کے ریفال سمیت چار سے چھ طیارے مار گرائے ۔ اس فضائی جھڑپ کے بعد بھارتی فضائیہ کو دوبارہ سامنے آنے کی ہمت نہ ہوئی۔\nبھارت نے اس کے بعد ڈرونز کا استعمال کیا ۔10مئی کی رات دشمن نے رات کے اندھیرے میں پاکستان ایئر فورس کی 3 بیسوں پر میزائلوں سے حملہ کیا تو پاکستان کا صبر کا پیمانہ لبریز ہو گیا اور فجر کے وقت پاکستان کی مسلح افواج نے تین کے جواب میں بھارت اور مقبوضہ کشمیر میں 26 ایئر بیسوں اور فوجی ٹھکانوں کو اس طرح نشانہ بنایا کہ ایک ڈیڑھ گھنٹے کے اندر ہی بھارت کی لیڈر شپ نئی حقیقت سے آشنا ہوگئی۔پاکستان کا بھارت پر حملہ اتنا جامع،تند و تیز اور بھرپور تھا کہ دشمن کے ہوش ٹھکانے آ گئے۔\nپاکستانی ڈرونز نے مودی جی کی ریاست گجرات میں تہلکہ مچایا اور دہلی میں ایک بڑی اہم مارکیٹ جلنے لگی۔1971 سے لے کر2025اپریل تک یہ خیال کیا جاتا تھا کہ بھارتی افواج اتنی بڑی اور طاقتور ہیں کہ پاکستان بھارت کے ساتھ روایتی جنگ کا متحمل نہیں ہو سکتا اور یہ کہ اسے اپنی بقا کے لیے ایٹمی ہتھیاروں کا سہارا لینا پڑے گا لیکن یہ چار روزہ جنگ تو روایتی جنگ تھی۔اس چار روزہ جنگ نے خطے میں اسٹریٹیجک بیلنس تبدیل کر دیا ہے۔ ایک نئی حقیقت نے جنم لے لیا ہے کہ پاکستانی افواج اب روایتی جنگ میں بھی بھارتی افواج کو لرزہ بر اندام کر سکتی ہیں۔ایک نیا ،پر اعتماد پاکستان جنم لے چکا ہے۔\nفروری 2019میں جب بھارتی فضائیہ نے بالاکوٹ میں بم گرا کر ایک کوا ہلاک کیا تھا تب بھی اور اب اس چار روزہ جنگ میںپاکستان ایئر فورس نے تیاری اور پروفیشنل مہارت کا بہترین ثبوت دیا ۔ہماری ایئر فورس نے پاکستان کو اس قابل کر دیا ہے کہ بری اور بحری افواج کو اپنا ہاتھ اور زورِ بازو آزمانے کا کوئی خاص موقع ہی نہیں ملا۔پاکستان نے چار روزہ جنگ میں چینی ہائی ٹیک ٹیکنالوجی کی بہت کامیاب مارکیٹنگ کی ہے۔\nچین نے بہت مشکل وقت میں پاکستان کی بھرپور مدد کی ہے لیکن پاکستان نے چینی ٹیکنالوجی کو بہت کامیابی سے اس طرح استعمال کیا ہے کہ ساری دنیا مبہوت ہے۔دنیا بھر میں امریکی ٹیکنالوجی اور خاص کر ایف سولہ و ایف 35 کا بہت چرچہ ہے لیکن اس چار روزہ جنگ میں کسی نے ایف سولہ کا شاید ذکر بھی نہ سنا ہوگا۔\n پہلگام کے افسوسناک واقعے کے بعد اور پھر چار روزہ جنگ کے ابتدائی تین دنوں میں امریکی صدر یہ کہتے رہے کہ امریکا کا اس جنگ سے کیا لینا دینا لیکن 10مئی کی صبح جب پاکستان نے جوابی کارروائی کا حق استعمال کیا تو وہی صدر ٹرمپ فوری جنگ بندی کے لیے سرگرم ہو گئے اور شام چار بجے تک دونوں ممالک کو جنگ بندی پر راضی کر لیا۔ خیال کیا جا رہا ہے کہ صدر ٹرمپ نے جب اپنے نام نہاد اسٹریٹیجک پارٹنر کی دھلائی ہوتی دیکھی تو فوراً جنگ بند کروا دی۔\nاس سے اگلے روز جناب ٹرمپ نے اپنے ایک ٹویٹ میں مسئلہ کشمیر کو حل کروانے کا اعلان کیا۔صدر ٹرمپ کے اس بیان پر بات کرتے ہوئے مشہور بھارتی سیاست دان ششی تھرور نے کہا کہ اس بیان نے بھارت کو ایک قدم پیچھے دھکیل دیا ہے۔بھارت نے بہت محنت کر کے مسئلہ کشمیر کو بھارت کا اندرونی مسئلہ بنا دیا تھا لیکن اب ایک بار پھر یہ مسئلہInternationalizeہو گیا ہے۔ انھوں نے یہ بھی کہا کہ ایک لمبے عرصے تک ہر معاملے میں مغربی دنیا بھارت اور پاکستان کو ایک ساتھ نتھی کرتی رہی ہے لیکن پچھلی تین دیائیوں سے بھارت نے کامیاب کوشش کر کے اپنے آپ کو اس جوڑ سے آزاد کروا لیا تھا۔اب چار روزہ جنگ کے بعد خدشہ ہے کہ وہ جوڑ واپس لوٹ آئے گا۔\nچار روزہ جنگ میں پاکستان نے پہلی دفعہ Information warfareمیں بھارت کوآؤٹ کلاس اور آؤٹ اسمارٹ کیا ہے۔حکومتِ پاکستان اور آئی ایس پی آر نے بہت محنت سے کام کیا ہے۔ڈی جی آئی ایس پی آر کی بریفنگ میں ایئر وائس مارشل اورنگ زیب نے اتنی خوبصورتی اور کمال مہارت سے جنگ کا نقشہ کھینچا کہ ان کے سامنے بیٹھا انٹرنیشنل میڈیا یقین کیے بغیر نہ رہ سکا۔\nاس کے بعد عالمی میڈیا میں بھارت کی ناکام جنگی حکمتِ عملی کا چرچہ ہونے لگا۔چار روزہ جنگ نے یہ بھی ثابت کیا کہ چین اور پاکستان کا باہمی تعاون مثالی ہے۔چینی سٹیلائٹ ایک ایسا پلیٹ فارم ہے جو 44 مختلف سٹیلائٹس کے جھرمٹ Constellation پر مشتمل ہے۔خلا میں موجود یہ دنیا کا سب سے بڑا سٹیلائٹ جھرمٹ ہے۔چین نے پاکستان کو اسConstellationتک رسائی دی ہوئی ہے،یوں پاکستان بھارت کی ہر نقل و حرکت کو بخوبی دیکھ رہا ہے۔پاکستان نے الیکٹرانک وار فیئراور ڈیٹا لنکنگ میں کمال سرپرائز دیا ہے۔\nامید ہے بھارت جو سبق پاکستان کو سکھانے چلا تھا،ہزیمت اٹھا کر خود سیکھ چکا ہوگا۔بھارت باز آنے والا نہیں اس لیے ہمیں از حد چوکنا رہنا ہوگا۔اﷲ کی مدد سے ہم نے کامیابی سمیٹی ہے۔دنیا کے کئی اہم ممالک کے وزرائے خارجہ پاکستان سے رابطہ کر رہے ہیں۔پاکستان مزید ابھرے گا بس ہمیں سیاسی خلفشار سے بچنا،اخلاقی اقدار پر جمنا،،معیشت کو مضبوط بنانا اور سندھ طاس معاہدے پر عمل درآمد یقینی بنوانا ہو گا۔ہمارے وزرا کو غیر ضروری بیانات سے پرہیز بھی ضروری ہے۔قوم کو نئی اسٹریٹیجک اہمیت مبارک ہو۔پاکستان کا نام اورپرچم سر بلند ہو۔",
        "published_date": "Thu, 15 May 25 20:42:12 +0000",
        "source": "Express Urdu"
    },
    {
        "guid": "eeb20c81fdda1574351721396fde5a9b",
        "title": "نئے جدید تعلیمی زاویے",
        "link": "https://www.express.pk/story/2761674/naye-jadeed-taleemi-zawiye-2761674/",
        "image_url": "https://img.express.pk/logo/expresslogo.webp",
        "article": "پاکستان میں اعلی تعلیم یا تعلیمی معیارات کے تناظر میںبہت سے مسائل کا سامنا ہے۔اصل مسئلہ ان مسائل سے نمٹنے کے چیلنج کا ہے اور ان مسائل کا حل ہائرایجوکیشن سے جڑے تعلیمی ماہرین اور فیصلہ ساز افراد اور اداروں کا ہے کہ وہ موجودہ حالات میں ایسے فیصلوں کو یقینی بنائیں جو تعلیمی معیارات اور جددیت پر مبنی تعلیم کے تقاضوں کو پورا کرسکے۔\nاس وقت دنیا میں اعلیٰ تعلیم کے نظام میں بنیادی تبدیلیاں رونما ہورہی ہیں اور پرانے خیالات یا فکر یا نصاب کے مقابلے میں جدیدیت کی بنیاد پر بہت کچھ تبدیل ہورہا ہے۔ہمیں بھی پرانے خیالات اور فکر کے مقابلے میں نئی تبدیلیوں کے ساتھ خود کو جوڑنا بھی ہے اور ان سے سیکھ کر آگے بھی بڑھنا ہے۔کیونکہ روائتی طرز کی تعلیم اب بہت پیچھے چلی گئی ہے اور اس کے مقابلے میں جدید تصورات اہمیت حاصل کرگئے ہیں۔\n ایک معروف تعلیمی ماہر ، دانشور اور لاہور کی ایک سرکاری یونیورسٹی کے سابق وائس چانسلرجو آج کل ایک نجی یونیورسٹی میں اہم عہدے پر موجود ہیں،انھوں نے حا ل ہی میں ایک کانفرنس میں اسی اہم موضوع پر ایک فکری نشست کا اہتمام کیا۔ اس نشست میں کئی جامعات کے سربراہاں سمیت کئی ماہرین شامل تھے۔ بنیادی سوال یہ ہی ہے کہ کیا ہم اپنی جامعات کے نظام میں بنیادی نوعیت کی اہم تبدیلیوں کے حامی ہیں اور اگر ہیں تو اب تک ایسی کیا اصلاحات ، پالیسی سازی یا قانون سازی کی گئی ہیں جو اعلی تعلیم کی سنجیدگی کو نمایاں کرتی ہے۔\nاہم بات یہ ہے کہ کیا ہم اپنی اعلی تعلیم میں طالب علم اور استاد کو بنیاد بنا کر کوئی ایسا فریم ورک بناسکے ہیں جو ہماری آج کی تعلیمی ضروریات کو پورا کرتا ہے۔  اسی طرح جو جامعات اور صنعت یعنی انڈسٹری کے درمیان خلیج ہے اسے ہم نے کس حد تک کم کیا ہے ۔ اسی طرح جامعات ، اعلیٰ تعلیم اور صنعت کے درمیان جو باہمی رابطہ، ایک دوسرے کی ضرورتوں کو سمجھنااور اسے ایک دوسرے کے لیے قابل قبول بنانا، تعلیم اور مہارتوں یعنی سکلز کے درمیان باہمی تعلق کو مضبوط کرنے میں کیا کچھ ہورہا ہے۔یہاں تو انڈسٹری جامعات اور جامعات انڈسٹری سے نالاں نظر آتی ہیں۔\nدنیا بھر کی جامعات سیاسی، معاشی اور معاشرتی بحران میں اس کے حل میں علمی و فکری بنیادوں پر کردار ادا کرتی ہیں۔ یہی جامعات کی اہم ذمے داری بنتی ہے۔ لیکن یہاں سرکاری ڈھانچے اور جامعات کے درمیان ایک بڑی خلیج دیکھنے کو ملتی ہے۔ سرکاری نظام ایک طرف اور تعلیمی ماہرین کا نظام دوسری طرف کھڑا ہے۔\nیہ بات تسلیم کرنا ہوگی کہ آج ہمارا بچہ یا بچی اعلی تعلیم کے نظام میں سیاسی طور پر تنہا کھڑا ہے اور اس کی جددیت اور دنیا میں ہونے والی تبدیلی میںراہنمائی کرنے لیے کوئی تیار ہی نہیں ہے۔ایک طرف اس کا داخلی محاذ ہے تو دوسری طرف اسے بہت کچھ سیکھنے کے لیے گلوبل محاذ پرسیکھنا ہے۔کیونکہ اب بچہ اوربچی گلوبل دنیا سے جڑے ہوئے ہیں اور ان کو ہم نے محض داخلی ضرورت کے تحت ہی نہیں بلکہ گلوبل دنیا کے ساتھ اس کو جوڑنا بھی ہے تاکہ وہ گلوبل دنیامیں موجود مواقعوں سے فائدہ اٹھا کر اپنی ترقی کے لیے نئے امکانات پیدا کرسکے۔\nمکالمہ ، بات چیت اور ان میں مختلف نظریات پر مشتمل بچوں اور بچیوں میں ایک دوسرے کی قبولیت، رواداری اور سماجی اہم اہنگی کو پیدا کرنا ،قومی و عالمی مسائل سے آگاہی،تنقیدی نقطہ نظر اور جائزہ کی تربیت ،غیر نصابی سرگرمیاں اور فعالیت پر مبنی اسٹوڈنٹس سوسائٹیوں کی تشکیل، بچوں اور بچیوں کی نفسیاتی تربیت،شعور کی آگاہی ،سوک ایجوکیشن پر مبنی تربیت،بچوں اور بچیوں کے لیے مختلف نوعیت پر مبنی تربیتی ورکشاپس،انڈسڑی سمیت دیگر اہم اداروں کے وزٹ،فعال انٹرنشپ پروگرام،بول چال کی مہارتیں ، پریزنٹیشنز کی تربیت،تنازعات سے نمٹنے کی صلاحیت،ٹیم ورک، سماجی اور پروفیشنل تعلقات بنانے کا ہنر،تجزیاتی پہلو،ڈیجیٹل مہارتیں، غیر نصابی کتب کا مطالعہ،انتہا پسند رجحانات اور پرتشدد خیالات کے خاتمہ کو بنیاد بنا کر نئی نسل کو تیار کرنا وقت کی اہم ضرورت بنتی ہے۔\nاسی طرح جس برے انداز سے ہم اعلیٰ تعلیم کے بجٹ میں کمی کررہے ہیں یا مالیاتی طورپر تعلیم اور تحقیق میں سرمایہ کاری کا نہ ہونا یا حکومتی عدم ترجیحات سے جڑے مسائل بھی تعلیم کی ترقی میں اہم نقطہ ہے۔\nاعلیٰ تعلیم کے لیے مسلسل بجٹ میں کمی ظاہر کرتی ہے کہ ہم تعلیم کے میدان میں کہاں کھڑے ہیں،اسی طرح تعلیم و تحقیق کے لیے فکری آزادانہ ماحول اور متبادل نقطہ نظر کو اہمیت دینا یا ان کی قبولیت سمیت تعلیم کی ترقی میں سازگار ماحول کی فراہمی اہم نکات ہیں جن پر توجہ دینے کی ضرورت ہے۔لیکن یہ کام اس وقت تک ممکن نہیںجب تک ہم ہائر ایجوکیشن اور جامعات کی خود مختاری کے اصول کو اختیار نہیں کریںگے۔جب ہم نے 18ویں ترمیم کے تحت صوبائی خودمختاری کے اصول کو اختیار کرلیا ہے تو اس کی عملی شکل نظر بھی آنی چاہیے۔\nاعلی تعلیم سے جڑے فیصلے جب بیوروکریسی کے مقابلے میں جامعات اور ماہرین تعلیم کریں گے تو ہم مثبت تبدیلی کا پہلو بھی دیکھ سکیں گے۔ نئی تحقیق اور نئے علم کے تناظر میںجو ہمیں قومی سطح پر اپنی تیاری میں روڈ میپ درکار ہے اس کو سامنے آنا چاہیے اور یہ روڈ میپ تمام فریقوں کی باہمی مشاورت سے بننا چاہیے۔\nاگر ہم نے گریز کی پالیسی جاری رکھی تو پہلے سے موجود ہا نظام میں اور زیادہ خرابیاں جنم لیں گی۔یہ خرابیاں ہماری تعلیمی اداروں سمیت تعلیمی معیارات کی درجہ بندی کو متاثر کرکے ہماری تصویرکو مزید خراب کرے گی۔اس لیے اب ہمارے پاس غلطیوں کی گنجائش کم ہے اور ہمیں حقیقی طور پر اپنی ماضی کی غلطیوں سے سبق سیکھ کر آگے بڑھنا ہوگا۔وگرنہ جس انداز میں اس ملک میں اعلی تعلیم یا تعلیمی معیارات کی اہمیت کم ہورہی ہے وہ ایک سنجیدہ پہلو ہے جس پر ہمارے ماہرین اور اہل دانش کو بہت کچھ سوچنا ہوگا۔کیونکہ روائتی طرز فکر اپنی اہمیت کو عملا کھوبیٹھا ہے اوراس فرسودہ اور روائتی فکر کے ساتھ دنیا میں موجود اعلی تعلیم اور مہارتوں کا مقابلہ نہیں کیا جاسکے گا۔مگر کیا ہم بطور ریاست ،حکومت اور تعلیمی ادارے کے سربراہان کے طورپر ان موجودہ چیلنجز سے نمٹنے کے لیے تیار ہیں یا ہم میںان کا مقابلہ کرنے کی صلاحیت ہے اس پر غوروفکر ہوناچاہیے تاکہ ہم بہتری کی طرف بڑھ سکیں۔",
        "published_date": "Thu, 15 May 25 20:42:12 +0000",
        "source": "Express Urdu"
    },
    {
        "guid": "d4defaeabcc34ba5af7c0b982f8c5cd4",
        "title": "پاکستان کی کامیاب حکمت عملی",
        "link": "https://www.express.pk/story/2761672/pakistan-ki-kamyab-hikmat-e-amali-2761672/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے اگلے روز آپریشن بنیان مرصوص کی فرنٹ لائنز کا دورہ کیا ہے، انھوں نے آپریشن میں شریک افسران اور جوانوں سے ملاقات کی۔\nوزیراعظم کوبھارت کے ساتھ حالیہ معرکے کی تفصیلات اور کور کی موجودہ آپریشنل تیاریوںکے بارے میں بریفنگ دی گئی۔ وزیراعظم میاں محمد شہباز شریف نے  سیالکوٹ کی پسرور چھاؤنی کے دورے کے موقع پر افسروں اور جوانوں سے خطاب بھی کیا۔نائب وزیراعظم اسحاق ڈار، وزیر دفاع خواجہ آصف، آرمی چیف جنرل سید عاصم منیر، فضائیہ کے سربراہ ایئرچیف مارشل ظہیر بابر سدھو بھی اس موقع پر موجود تھے۔\n وزیراعظم نے اپنے خطاب میں واضح کیا کہ پاکستان امن اور جنگ دونوں کے لیے تیار ہے، انھوں نے دو ٹوک انداز میں کہا کہ بھارت نے دوبارہ جارحیت کی تو ایسا جواب دیں گے کہ سوچا بھی نہیں ہوگا۔ ہم پہلے سے زیادہ بھرپور طاقت سے جواب دیں گے اور بھارت کا کچھ بھی نہیں بچے گا۔\nاس موقع پر وزیراعظم کا دورہ انتہائی اہمیت کا حامل ہے ‘اس دور ے میں تمام اہم شخصیات ان کے ہمراہ تھیں ‘اس سے اقوام عالم کو یہ پیغام گیا ہے کہ پاکستان کے عوام کی منتخب عوام اپنی فوج کے ساتھ کھڑی ہے۔ بھارت کے وزیراعظم مودی نے حالیہ جنگ کے بعد جو تقریر کی ہے اس کے بعد وزیراعظم پاکستان کا بھارتی وزیراعظم کو جواب دینا ضروری ہو گیا تھا۔ اسی لیے انھوں نے کہا ہے کہ اگر بھارت نے دوبارہ جارحیت کی تو ایسا جواب دیں گے کہ اس کا کچھ بھی نہیں بچے گا۔\nوزیراعظم میاں شہباز شریف نے اسی تقریر کے دوران مزید کہا جو جنگ پاکستان نے لڑی اور جیتی ہے ،اس پر کتابیں لکھی جائیں گی، تینوں مسلح افواج کی قیادت اور جوانوں کو سلام پیش کرتا ہوں، پاک فوج نے پاکستان کے دشمنوں کے ہوش ٹھکانے لگا دیے۔\nبھارت نے دوبارہ مہم جوئی کا راستہ اختیار کیا تو ہمیں تیار پائے گا، وزیراعظم نے اپنی تقریر میں امن کا پیغام دیتے ہوئے کہا کہ بھارتی وزیراعظم نریندر مودی سے کہتا ہوں آگ لگانے کے بجائے آگے بڑھنے کی بات کریں، پاکستان خطے میں امن چاہتا ہے، اس خواہش کو کمزوری مت سمجھنا۔ اصولی طور پر تو بھارت کو بھی امن کی بات کرنی چاہیے کیونکہ امن کے سوا ترقی کرنے کا دوسرا راستہ نہیں ہے۔وزیراعظم پاکستان میاں محمد شہباز شریف نے بھارت کی جانب سے سندھ طاس معاہدے کی معطلی کے حوالے سے بھارتی وزیراعظم نریندر مودی کو مخاطب کرتے ہوئے کہا کہ سندھ طاس معاہدے پر کبھی سوچنا بھی نہیں، پانی ہماری ریڈ لائن ہے اس سے دستبردار نہیں ہوسکتے، پانی روکنے کی کوشش کی تو واضح کرتے ہیں کہ پانی اور خون ساتھ نہیں بہہ سکتے۔\nبھارت کے وزیراعظم نے سندھ طاس معاہدہ معطل کرنے کا اعلان کر رکھا ہے لیکن اس حوالے سے بھارتی قیادت کو بھی اب مشکلات کا احساس ہونا شروع ہو گیا ہے کیونکہ عالمی سطح پر بھی سندھ طاس معاہدے کے حوالے سے یہ بحث شروع ہے کہ بھارت یکطرفہ طور پر یہ معاہدہ معطل نہیں کر سکتا۔ اگلے روز عالمی بینک کے صدر اجے بنگا کا بیان بھی سامنے آیا ہے ۔\nاجے بنگا نے کہا ہے کہ پاکستان اور بھارت کے درمیان پانی سے متعلق سندھ طاس معاہدے میں یکطرفہ معطلی کی کوئی گنجائش نہیں ۔ ایک انٹرویو میں ان کا کہناتھا کہ سندھ طاس معاہدے میں یکطرفہ معطلی کی کوئی گنجائش نہیں تاہم باہمی اتفاق سے معاہدہ معطل یا اس میں ترمیم کی جا سکتی ہے، عالمی بینک اس معاہدے میں ثالث نہیں بلکہ صرف سہولت کار کے طور پر موجود ہے، معاہدہ پاکستان اور بھارت کے درمیان ہے اور اس سے متعلق فیصلہ بھی دونوں ممالک نے مل کر ہی کرنا ہے، اگر فریقین میں اختلاف ہو تو ہمارا کام فیصلہ کرنا نہیں بلکہ ان کے درمیان اختلافات کو دور کرنے کے لیے ایک غیرجانبدار ماہر یا ثالثی عدالت تلاش کرنے کے لیے ایک عمل سے گزرنا ہے۔\nسندھ طاس معاہدے کی معطلی بھارت کی بڑی غلطی ہے ۔لگتا ہے کہ وزیراعظم نریندر مودی اور ان کے ساتھیوں نے ریاست بہارکا الیکشن جیتنے کے لیے پہلگام کے سانحے کو پاکستان کے خلاف استعمال کیا اور سندھ طاس معاہدے کی معطلی کا یکطرفہ اعلان کر کے اپنے عوام کو بے وقوف بنانے اور اُنھیں جھانسا دینے کی کوشش کی ہے۔ آبی ماہرین کے مطابق بھارت اب تک اِن دریاؤں پر بمشکل دو ڈیم بنا سکا ہے، بگلیہار اور کرشن گنگا ڈیمز۔ بالفرض، اگر بھارت دریاؤں کا پانی روکنے کی کوشش کرتا بھی ہے، تو اُسے اِس مقصد کے حصول کے لیے کئی برس درکار ہوں گے۔\nدوم، اگر وہ پانی کی بندش کی کوئی فوری کوشش کرتا ہے، تو بھارت کے تمام مغربی شہر خوف ناک سیلاب کے خطرات سے دوچار ہوجائیں گے اور صورتِ حال سنبھالی نہیں جائے گی کہ اوپر سے مون سون کا موسم بھی قریب ہے۔یوں دیکھا جائے تو سندھ طاس معاہدے کو معطل کرنا ممکن نہیں ہے اور نہ ہی ایسا کرنا بھارت کے مفاد میں ہے۔ بھارت اپنی کی ہوئی شرارت کا خود کی شکار ہو گیا ہے۔\nحالیہ فضائی جنگ میں بھی بھارتی فضائیہ کو ہزیمت اٹھانا پڑی ہے۔ فرانس سے جو رافیل طیارے خریدے گئے تھے اور بھارتی عوام کو یہ تاثر دیا گیا تھا تاکہ اب بھارتی فضائیہ ناقابل شکست ہو گئی ہے ‘بھارت کا یہ تکبراورغرور بھی خاک میں مل گیاہے، بھارتی وزیراعظم‘بھارتی جنتا پارٹی کی لیڈر شپ اور دفاعی ماہرین  کو اپنے اسلحے اور جنگی سازوسامان پر بہت غرور اور گھمنڈ تھا،بھارت دنیا بھر کو یہ تاثر دے رہا تھا کہ وہ امریکا ‘روس کے بعد چین کے ہم پلہ فوجی اور عسکری قوت ہے لیکن بھارت کے اس تاثر کو حالیہ تین روزہ جنگ نے ختم کر دیا ہے۔ اب بھارت کے اندر یہ آوازیں اٹھ رہی ہیں کہ دفاعی مہارت کے میدان میں بھارت پاکستان سے پیچھے رہ گیا ہے۔ واقعی پاکستان نے پوری دنیا کو حیران کر دیا ہے۔\nپاکستان کی مسلح افواج اور دیگر سیکیورٹی ادارے گزشتہ چار دہائیوں سے حالت جنگ میں ہیں‘پاکستان نے دہشت گردی کے خلاف طویل جنگ لڑی ہے‘دنیا کے کسی اور ملک نے اتنی طویل جنگ نہیں لڑی۔ عملی اعتبار سے دیکھا جائے تو حالیہ نصف صدی کے دوران امریکا اور روس کی افواج نے مسلسل جنگی لڑی ہیں۔ان کے بعد اگر کسی نے مسلسل جنگیں لڑی ہیں تو پاکستان ہے۔ پاکستان کی مسلح افواج نے مشرق بارڈروں پر بھی مسلسل لڑائیاں لڑی ہیں جب کہ مغربی بارڈروں پر بھی مسلسل جنگ لڑ رہا ہے۔\nدہشت گردوں اور ان کے سرپرستوں کے خلاف جو جنگ پاکستان اور اس کے سیکیورٹی اداروں نے لڑی ہے اور مسلسل لڑ رہے ہیں دنیا کے کسی اور فوج اور سیکیورٹی اداروں نے اتنی طویل جنگ نہیں لڑی ہے۔بھارت کی فوج کا اس حوالے سے ریکارڈ نہ ہونے کے برابر ہے۔ یہی وجہ ہے کہ پاکستان کی فوج نے حالیہ چار روزہ جنگ میں بھارت آؤٹ کلاس کر دیا۔پاکستان کی پوری قوم پاک فوج کے جوانوں کی قربانیوں کی ہمیشہ مقروض رہے گے۔ہماری افواج نے دشمن کی بزدلانہ جارحیت کو چند ہی گھنٹوں میں بے مثال مہارت اور عزم سے ناکام بنا دیا۔\nپاکستان سفارتی محاذ پر بھی خاصا متحرک نظر آتا ہے۔میڈیا اطلاعات کے مطابق وزیراعظم میاں شہباز شریف اور اقوام متحدہ کے سیکریٹری جنرل انتونیو گوتریسں کے درمیان ٹیلیفونک رابطہ ہوا۔وزیراعظم پاکستان نے کہا یواین قراردادوں کے مطابق تنازع کشمیر کا منصفانہ حل جنوبی ایشیا میں پائیدار امن کے لیے ناگزیر ہے۔ پاکستان نے خطے میں امن کے وسیع تر مفاد میں جنگ بندی پر اتفاق کیا ہے۔ انھوں نے بھارتی جھوٹے الزامات اور جارحیت کی مذمت کی اور عالمی برادری سے اس کا مناسب نوٹسلینے کا مطالبہ کیا ہے۔ انھوں نے اقوام متحدہ سیکریٹری جنرل پر زور دیا کہ وہ تنازع کشمیر کے منصفانہ حل میں اپنا کردار ادا کریں۔\nاقوام متحدہ کے سیکریٹری جنرل نے جنگ بندی کا خیرمقدم کرتے ہوئے شہریوں کی جانوں کے ضیاع پر تعزیت کا اظہاراور علاقائی امن و استحکام کے لیے دونوں فریقوں کے ساتھ رابطے جاری رکھنے کے عزم کا اظہار کیا۔ادھر آذربائیجان کے سفیر خضر فرہادوف نے وزیراعظم سے ملاقات کی۔\nوزیراعظم نے غیر متزلزل یک جہتی اور حمایت پر صدر الہام علییوف اور آذری عوام کا شکریہ ادا کیا۔ شہبازشریف اور متحدہ عرب امارات کے صدر اور ابوظہبی کے حکمران شیخ محمد بن زاید النہیان کے درمیان ٹیلی فون پر بات چیت ہوئی۔ پاکستان کی حکومت نے حالیہ جنگ میں بہترین کارکردگی کا مظاہرہ کر کے بھارت کو بیک فٹ پر جانے پر مجبور کر دیا ہے۔امید ہے کہ پاکستان کی کوششوں سے خطے سے جنگ کے بادل چھٹ جائیں گے۔",
        "published_date": "Thu, 15 May 25 20:36:41 +0000",
        "source": "Express Urdu"
    },
    {
        "guid": "253daff1dfa21fa41564d95f49c13bd2",
        "title": "قربانی کے فضائل و مسائل",
        "link": "https://www.express.pk/story/2761671/qurbani-ke-fazail-o-masail-2761671/",
        "image_url": "https://img.express.pk/logo/expresslogo.webp",
        "article": "’’ قربانی کرنے والے کو قربانی کے جانور کے ہر بال کے بدلے میں ایک نیکی ملتی ہے۔‘‘ (ترمذی)\n’’جس نے خوش دلی سے طالب ِ ثواب ہو کر قربانی کی تو وہ آتش جہنم سے حجاب (یعنی روک) ہوجائے گی۔‘‘ (العجم الکبیر)\n’’جس شخص میں قربانی کرنے کی وسعت ہو پھر بھی وہ قربانی نہ کرے تو وہ ہماری عیدگاہ کے قریب نہ آئے۔‘‘ (ابن ماجہ)\nجو لوگ قربانی کی استطاعت رکھنے کے باوجود اپنی قربانی واجب نہیں کرتے، ان کے لیے لمحۂ فکر ہے، اوّل یہی نقصان کیا کم تھا کہ قربانی نہ کرنے سے اتنے بڑے ثواب سے محروم ہوگئے، مزید یہ کہ وہ گناہ گار اور جہنم کے حق دار بھی ہیں۔ فتاویٰ امجدیہ میں ہے: ’’اگر کسی پر قربانی واجب ہے اور اس وقت اس کے پاس روپے نہیں ہیں تو قرض لے کر یا کوئی چیز فروخت کرکے قربانی کرے۔‘‘\nحضور نبی کریم صلی اﷲ علیہ و آلہ وسلم کا ارشاد گرامی کا مفہوم ہے:\n’’انسان بقرہ عید کے دن کوئی ایسی نیکی نہیں کرتا جو اﷲ عزوجل کو خون بہانے سے زیادہ پیاری ہو، یہ قربانی قیامت میں اپنے سینگوں، بالوں اور کُھروں کے ساتھ آئے گی اور قربانی کا خون زمین پر گرنے سے پہلے اﷲ کے ہاں قبول ہو جاتا ہے لہٰذا خوش دلی سے قربانی کرو۔‘‘ (ترمذی)\nحضرت علامہ شیخ عبدالحق محدث دہلویؒ فرماتے ہیں: ’’قربانی اپنے کرنے والے کے نیکیوں کے پلڑے میں رکھی جائے گی جس سے نیکیوں کا پلڑا بھاری ہوگا۔‘‘\nحضرت علامہ علی قاریؒ فرماتے ہیں: ’’پھر اس کے لیے سواری بنے گی جس کے ذریعے یہ شخص بہ آسانی پل صراط سے گزرے گا اور اس (جانور) کا ہر عضو مالک (قربانی پیش کرنے والے) کے ہر عضو (کے لیے جہنم سے آزادی) کا فدیہ بنے گا۔‘‘\nہر بالغ، مقیم مسلمان مرد و عورت، مالک نصاب پر قربانی واجب ہے۔ مالک نصاب ہونے سے مراد یہ ہے کہ اس شخص کے پاس ساڑھے باون تولے چاندی یا اتنی مالیت کی رقم یا اتنی مالیت کا تجارت کا مال یا اتنی مالیت کا حاجت اصلیہ کے علاوہ سامان ہو اور اس پر اﷲ عزوجل یا بندوں کا اتنا قرض نہ ہو جسے ادا کردہ ذکر کردہ نصاب باقی نہ رہے۔\nفقہائے کرام فرماتے ہیں کہ حاجت اصلیہ (ضروریاتِ زندگی) سے مراد وہ چیزیں ہیں جن کی عموماً انسان کو ضرورت ہوتی ہے اور ان کے بغیر گزر اوقات میں شدید تنگی و دشواری ہوتی ہے جیسے رہنے کا گھر، پہننے کے کپڑے، سواری، علم دین سے متعلق کتابیں اور پیشے سے متعلق اوزار وغیرہ۔ اگر ’’حاجت اصلیہ‘‘ کی تعریف پیش نظر رکھی جائے تو بہ خوبی معلوم ہوگا کہ ہمارے گھروں میں بے شمار چیزیں ایسی ہیں کہ جو حاجت اصلیہ میں داخل نہیں چناں چہ اگر ان کی قیمت ساڑھے باون تولہ چاندی کے برابر پہنچ گئی تو قربانی واجب ہوگئی۔\n’’مال اور دیگر شرائط قربانی کے ایام (یعنی 10ذوالحجہ کی صبح صادق سے لے کر 12 ذوالحجہ کے غروبِ آفتاب تک) میں پائے جائیں جبھی قربانی واجب ہوگی، اس کا مسئلہ بیان کرتے ہوئے حضرت علامہ مفتی امجد علی اعظمی ’’بہارِ شریعت‘‘ میں فرماتے ہیں کہ یہ ضروری نہیں کہ دسویں ہی کو قربانی کر ڈالے، اس کے لیے گنجائش ہے کہ پورے وقت میں جب چاہے کرے لہٰذا اگر ابتدائے وقت میں (10ذوالحجہ کی صبح) اس کا اہل نہ تھا، وجوب کے شرائط نہیں پائے جاتے تھے اور آخر وقت میں (یعنی 12 ذوالحجہ کو غروبِ آفتاب سے پہلے) اہل ہوگیا یعنی وجوب کے شرائط پائے گئے تو اس پر قربانی واجب ہوگئی اور اگر ابتدائے وقت میں واجب تھی اور ابھی (قربانی) نہیں کی اور آخر وقت میں شرائط جاتے رہے تو (قربانی) واجب نہ رہی۔‘‘ (عالمگیری)\nبعض لوگ پورے گھر کی طرف سے صرف ایک بکرا قربان کرتے ہیں حالاں کہ بعض اوقات گھر کے کئی افراد صاحب ِ نصاب ہوتے ہیں اور اس بناء پر ان سب پر قربانی واجب ہوتی ہے ان سب کی طرف سے الگ الگ قربانی کی جائے۔ ایک بکرا جو سب کی طرف سے کیا گیا کسی کا بھی واجب ادا نہ ہوا کہ بکرے میں ایک سے زیادہ حصے نہیں ہوسکتے، کسی ایک طے شدہ فرد ہی کی طرف سے بکرا قربان ہوسکتا ہے۔ گائے (بھینس) اور اونٹ میں سات قربانیاں ہو سکتی ہیں۔ نابالغ کی طرف سے اگرچہ واجب نہیں مگر کر دینا بہتر ہے (اور اجازت بھی ضروری نہیں)۔ بالغ اولاد یا زوجہ کی طرف سے قربانی کرنا چاہے تو ان سے اجازت طلب کرے اگر ان سے اجازت لیے بغیر کر دی تو ان کی طرف سے واجب ادا نہیں ہوگا۔ (عالمگیری)\nاجازت دو طرح سے ہوتی ہے: صراحۃً : مثلاً ان میں سے کوئی واضح طور پر کہہ دے کہ میری طرف سے قربانی کردو۔ دولۃً: مثلاً یہ اپنی زوجہ یا اولاد کی طرف سے قربانی کرتا ہے اور انہیں اس کا علم ہے اور وہ راضی ہیں۔ (فتاویٰ اہل سنّت)\nقربانی کے وقت میں قربانی کرنا ہی لازم ہے، کوئی دوسری چیز اس کے قائم مقام نہیں ہوسکتی مثلاً بہ جائے قربانی کے بکرا یا اس کی قیمت صدقہ (خیرات) کر دی جائے یہ ناکافی ہے۔ (عالمگیری)\nقربانی کے جانور کی عمر اونٹ پانچ سال کا، گائے دو سال کی، بکرا (اس میں بکری، دنبہ، دنبی اور بھیڑ نر و مادہ دونوں شامل ہیں) ایک سال کا۔ اس سے کم عمر ہو تو قربانی جائز نہیں، زیادہ ہو تو جائز بل کہ افضل ہے۔ ہاں دنبہ یا بھیڑ کا چھے مہینے کا بچہ اگر اتنا بڑا ہو کہ دُور سے دیکھنے میں سال بھر کا معلوم ہوتا ہو تو اس کی قربانی جائز ہے۔ یاد رکھیے! مطلقاً چھے ماہ کے دنبے کی قربانی جائز نہیں، اس کا اتنا فربہ (یعنی تگڑا) اور قدآور ہونا ضروری ہے کہ دُور سے دیکھنے میں سال بھر کا لگے۔ اگر چھے ماہ بل کہ سال میں ایک دن بھی کم عمر کا دنبے یا بھیڑ کا بچہ دُور سے دیکھنے میں سال بھر کا نہیں لگتا تو اس کی قربانی نہیں ہوگی، قربانی کا جانور بے عیب ہونا ضروری ہے۔ اگر تھوڑا سا عیب (مثلاً کان میں چیرا یا سوراخ ہو) تو قربانی مکروہ ہوگی اور زیادہ عیب ہو تو قربانی نہیں ہوگی۔ (بہارِ شریعت)\nایسا پاگل جانور جو چرتا نہ ہو، اتنا کم زور کہ ہڈیوں میں مغز نہ رہا، (اس کی علامت یہ ہے کہ وہ دبلے پن کی وجہ سے کھڑا نہ ہو سکے) اندھا یا ایسا کانا جس کا کاناپن ظاہر ہو، ایسا بیمار جس کی بیماری ظاہر ہو (یعنی جو بیماری کی وجہ سے چارہ نہ کھائے) ایسا لنگڑا جو خود اپنے پاؤں سے قربان گاہ تک نہ جا سکے، جس کے پیدائشی کان نہ ہوں یا ایک کان نہ ہو، وحشی (یعنی جنگلی) جانور جیسے نیل گائے، جنگلی بکرا یا خنثی جانور (یعنی جس میں نر و مادہ دونوں کی علامتیں ہوں) یا جلالہ جو صرف غلیظ کھاتا ہو یا جس کا ایک پاؤں کاٹ لیا گیا ہو، کان، دم یا چکی ایک تہائی سے زیادہ کٹے ہوئے ہوں، ناک کٹی ہوئی ہو، دانت نہ ہوں (یعنی جھڑ گئے ہوں)، تھن کٹے ہوئے ہوں یا خشک ہوں، ان سب کی قربانی ناجائز ہے۔ بکری میں ایک تھن کا خشک ہونا اور گائے، بھینس میں دو کا خشک ہونا ’’ناجائز‘‘ ہونے کے لیے کافی ہے۔ (درمختار)\nجس کے پیدائشی سینگ نہ ہوں، اس کی قربانی جائز ہے اور اگر سینگ تھے مگر ٹوٹ گئے، اگر جڑ سمیت ٹوٹے ہیں تو قربانی نہ ہو گی اور صرف اوپر سے ٹوٹے ہیں جڑ سلامت ہے تو ہو جائے گی۔ قربانی کرتے وقت جانور اچھلا کُودا جس کی وجہ سے عیب پیدا ہو گیا یہ عیب مضر نہیں یعنی قربانی ہو جائے گی اور اگر اچھلنے کودنے سے عیب پیدا ہوگیا اور وہ چھوٹ کر بھاگ گیا اور فوراً پکڑ کر لایا گیا اور ذبح کر دیا گیا جب بھی قربانی ہو جائے گی۔ (بہار شریعت)\nبہتر ہے کہ اپنی قربانی اپنے ہاتھ سے کرے جب کہ اچھی طرح ذبح کرنا جانتا ہو اور اگر اچھی طرح نہ جانتا ہو تو دوسرے کو ذبح کرنے کا حکم دے مگر اس صورت میں بہتر یہ ہے کہ وقت قربانی وہاں حاضر ہو۔ (عالمگیری)\nقربانی کی اور اس کے پیٹ میں سے زندہ بچہ نکلا تو اسے بھی ذبح کردے اور اسے (یعنی بچے کا گوشت) کھایا جا سکتا ہے اور مرا ہوا بچہ ہو تو اسے پھینک دے کہ مردار ہے۔ (قربانی ہو گئی اور اس مرے ہوئے بچے کی ماں کا گوشت کھا سکتے ہیں)۔\n(بہ حوالہ: بہارِ شریعت)\nدوسرے سے ذبح کروایا اور خود اپنا ہاتھ بھی چھری پر رکھ دیا کہ دونوں نے مل کر ذبح کیا تو دونوں پر بسم اﷲ کہنا واجب ہے۔ ایک نے بھی جان بوجھ کر چھوڑ دی یا یہ خیال کر کے چھوڑ دی کہ دوسرے نے کہہ لی مجھے کہنے کی کیا ضرورت ہے تو دونوں صورتوں میں جانور حلال نہ رہا۔ (درمختار)",
        "published_date": "Thu, 15 May 25 20:30:03 +0000",
        "source": "Express Urdu"
    },
    {
        "guid": "2f0da06a7c957e82d20c8bf30dc0947c",
        "title": "حج مبرور",
        "link": "https://www.express.pk/story/2761670/hajj-mabroor-2761670/",
        "image_url": "https://img.express.pk/logo/expresslogo.webp",
        "article": "اﷲ تعالیٰ نے جو احکامات نازل فرمائے ہیں، ان میں سے بعض کا تعلق یا تو انسان کے جسم سے ہے جیسے نماز اور روزہ وغیرہ، بعض کا تعلق انسان کے مال سے ہے جیسے زکوٰۃ ، قربانی اور صدقات واجبہ وغیرہ، جب کہ حج بیت اﷲ ایسا خدائی حکم ہے جس کا تعلق انسان کے جسم اور مال دونوں سے ہے۔ حج بہت عظیم الشان عبادت ہے۔ احادیث مبارکہ میں اس کے فضائل و مناقب، آداب، شرائط، مناسک، فرائض، واجبات، سنن و مستحبات، ارکان اور طریقۂ کار کا تفصیلات موجود ہیں۔\nحضرت ابوہریرہ رضی اﷲ عنہ سے روایت ہے کہ حضرت رسول اﷲ صلی اﷲ علیہ وسلم سے سوال کیا گیا کہ (دینِ اسلام میں) کون سا عمل زیادہ بہتر ہے ؟ تو آپؐ نے ارشاد فرمایا، مفہوم: ’’(دل سے) اﷲ اور اس کے رسولؐ پر ایمان لانا۔‘‘\nپھر پوچھا گیا کہ اس کے بعد کون سا عمل؟\n تو آپؐ نے ارشاد فرمایا: ’’اﷲ کی راہ میں جہاد کرنا۔‘‘\n پھر عرض کیا گیا کہ اس کے بعد کون سا عمل زیادہ بہتر ہے ؟\nتو آپؐ نے ارشاد فرمایا: ’’اس کے بعد حج مبرور۔‘‘ (صحیح بخاری، باب فضل الحج)\nحضرت ابوہریرہؓ فرماتے ہیں: میں نے رسول اﷲ صلی اﷲ علیہ وسلم کو یہ فرماتے ہوئے سنا کہ جو شخص اﷲ تعالیٰ (کی رضا اور خوش نُودی کو حاصل کرنے) کے لیے حج کرے اور دوران حج (احرام کی حالت میں) اپنی بیوی کے پاس نہ جائے، بے ہودہ باتیں یا لڑائی جھگڑا وغیرہ نہ کرے اور (کبیرہ) گناہوں سے بچتا رہے تو وہ حج کرنے کے بعد (گناہوں سے ایسا پاک صاف ہوجاتا ہے) جیسا کہ وہ اپنی ماں کے پیٹ سے پیدا ہوتے وقت پاک صاف تھا۔\n (صحیح بخاری، باب فضل الحج المبرور)\nحضرت ابوہریرہؓ سے روایت ہے کہ نبی کریمؐ نے فرمایا کہ حج کو آنے والے اور عمرہ ادا کرنے والے اﷲ تعالی کے معزز مہمان ہیں، اگر وہ اﷲ تعالی سے دعا مانگیں تو اﷲ تعالی ان کی دعا قبول فرماتا ہے اور اگر وہ گناہوں کی مغفرت طلب کریں تو اﷲ تعالی ان کے گناہوں کو بخش دے گا۔\n(سنن ابن ماجہ، باب فضل دعاء الحاج)\nحضرت ابُوموسیٰ اشعریؓ سے روایت ہے کہ نبی کریمؐ نے فرمایا، مفہوم:\n’’حج کرنے والا حاجی اپنے قبیلے کے چار سو آدمیوں کی شفاعت کرے گا۔‘‘\n(مسند بزار، باب الحاج یشفع)\nحضرت ابوہریرہؓ سے روایت ہے کہ رسول اﷲ ﷺ نے دعا دیتے ہوئے فرمایا، مفہوم:\n’’اﷲ تعالیٰ حج کرنے والوں کی مغفرت فرمائے اور ان کی بھی مغفرت فرمائے جن کے لیے حاجی لوگ اﷲ تعالیٰ سے مغفرت کی دعا مانگتے ہیں۔‘‘\nچند ایسی بنیادی باتیں جن کا خیال کرنا بہت ضروری ہے ورنہ حج کا مقصد حاصل نہیں ہوتا۔\n1: نیّت کی درستی:\nاس عظیم عبادت کی ادائی کے وقت خالص اﷲ کی رضا اور خوش نُودی کی نیّت کریں اور اس کو محض اﷲ کا خاص فضل اور احسان سمجھیں۔ خودنمائی، ریاکاری، دکھلاوا، لوگوں کی واہ واہ لُوٹنے اور خود کو حاجی صاحب کہلانے اور خود پسندی ترک کرکے دل میں صرف اﷲ کی رضا کا جذبہ پیدا کریں۔ البتہ یہاں ایک بات اچھی طرح ذہن نشین کرلیں کہ بسا اوقات عبادات کی ادائی کے وقت خود بہ خود یہ خیال دل میں پیدا ہوتا ہے کہ لوگ مجھے اچھا سمجھیں، میری عزت کریں، میرا احترام کریں، معاشرے میں مجھے قدر کی نگاہ سے دیکھا جائے۔ اگر ایسے خیالات دل میں آرہے ہوں تو عبادات کو ہرگز نہ چھوڑیں بل کہ برابر ادا کرتے رہیں۔\nیہ کوئی پریشانی والی بات نہیں بل کہ نفس اور شیطان کا اﷲ تعالیٰ کی عبادات سے دُور کرنے کے لیے ایک دھوکا اور وسوسہ ہے، اسے دل میں جگہ نہ دیں۔ جوں ہی یہ خیال آنے لگے فوراً اپنی توجہ اﷲ کے فضل و احسان اور اس کی طرف سے ملنے والی بے شمار نعمتوں کی طرف کریں اور اپنے آپ پر غور کریں اور خود کو سمجھائیں کہ یہ سب کچھ مجھ پر محض اﷲ کا فضل اور احسان ہے اس ذات نے مجھ گناہ گار پر اپنا کرم فرمایا، اس میں میرا ذاتی کوئی کمال نہیں۔ ان شاء اﷲ خود نمائی، ریاکاری اور دکھلاوے وغیرہ سے جان چھوٹ جائے گی۔\n2: فریضہ حج کی ادائی میں تاخیر نہ کریں:\nحج فرض ہوجانے کے بعد اس کی ادائی میں تاخیر نہ کریں، آئندہ پر نہ ٹالتے رہیں۔ ہمارے ہاں معاشرے میں یہ بات پھیلی ہوئی ہے کہ پہلے اولاد کی شادیوں سے فراغت مل جائے پھر حج کریں گے، والدین اپنی اولاد کی شادی کو اپنے اوپر فرض کا درجہ دے کر حج میں تاخیر کرتے ہیں یہ غلط سوچ اور اسلامی احکامات اور تعلیمات سے دوری کا نتیجہ ہے۔\nاس حوالے سے دو باتیں پیش نظر رہیں۔ ایک تو یہ کہ زندگی کا کچھ بھروسا نہیں، اور نہ معلوم آئندہ سال زندہ بھی رہیں یا نہیں ؟ دوسرا وقت گزرنے کے ساتھ انسان میں طاقت کم ہوتی جاتی ہے، بڑھاپا اور ضعف بڑھ جاتا ہے، مناسک حج کی ادائی کے لیے قوت، ہمت اور چستی چاہیے۔ تاخیر کی صورت میں یہ کم زور پڑجاتی ہیں اور انسان میں تن درستی اور چستی کے بہ جائے سستی اور ضعف پیدا ہوجاتا ہے جس کی وجہ سے عبادات میں وہ لطف نہیں ملتا، جو جوانی کی عبادت میں ملتا ہے۔ مکانات کی تعمیر اور اولاد کی شادی بیاہ وغیرہ جیسے عذر کی آڑ میں فریضۂ حج میں تاخیر کرنا بہت نادانی کی بات ہے۔\n3: گناہوں سے اجتناب:\nتمام عبادات بالخصوص فریضۂ حج کی حقیقت پانے اور صحیح معنوں میں اس کا اجر و ثواب حاصل کرنے کے لیے ضروری ہے کہ انسان گناہوں سے خود کو بچائے، خصوصاً لڑائی جھگڑا، گالم گلوچ، عیب جوئی اور عیب گوئی، غیبت و تہمت، بہتان طرازی، چغل خوری، دھوکا دہی، چوری چکاری، سیلفیاں لینا، تصویر سازی، بے پردگی، بدنظری، ممنوعات احرام اور مفسدات حج سے خود کو بچائے۔ عموماً دیکھا جاتا ہے کہ حرم کعبہ اور مسجد نبویؐ میں بیٹھ کر بہت سے دین دار بھی غیبت جیسے کبیرہ گناہ کا ارتکاب کرتے رہتے ہیں۔ اس سے بچنے کا سب سے آسان حل ذکر اﷲ اور تلاوت قرآن کریم میں خود کو مشغول کرنا ہے۔\n4: بازاروں میں وقت برباد نہ کریں:\nحرمین شریفین بہت مقدس مقامات ہیں، وہاں کی عبادات کا ثواب عام جگہوں سے کہیں زیادہ ہے۔ انسان کی زندگی میں قسمت سے ایسے مواقع نصیب ہوتے ہیں، اس لیے ان اوقات کو ضایع ہونے سے بچائیں۔ بازاروں کی رونق بننے کے بہ جائے زیادہ وقت عبادات میں گزاریں، طواف کی کثرت کریں، بازار میں خرید و فروخت کو ضرورت کی حد تک رکھیں، کوشش کریں کہ ایک ہی بار اپنی ضروریات کی چیزیں خرید لیں، تاکہ بار بار بازار نہ جانا پڑے۔",
        "published_date": "Thu, 15 May 25 20:23:52 +0000",
        "source": "Express Urdu"
    },
    {
        "guid": "b17e4835a2cd19ec9cc54247a0e06386",
        "title": "حکومت کا پیٹرول کی قیمت برقرار رکھنے کا فیصلہ",
        "link": "https://www.express.pk/story/2761669/petroleum-masnoaat-ki-qeematon-mein-kami-wazarat-khazana-ka-notification-jari-2761669/",
        "image_url": "https://img.express.pk/logo/expresslogo.webp",
        "article": "وزارتِ خزانہ نے پٹرولیم مصنوعات کی نئی قیمتوں کا نوٹیفکیشن جاری کر دیا ہے۔\nنوٹیفکیشن کے تحت ہائی اسپیڈ ڈیزل کی قیمت میں 2 روپے فی لیٹر کمی کر دی گئی ہے جبکہ پٹرول کی قیمت میں کوئی تبدیلی نہیں کی گئی۔\nوزارت خزانہ کے مطابق ہائی اسپیڈ ڈیزل کی قیمت 2 روپے فی لیٹر کمی کے بعد 256.64 روپے سے کم کر کے 254.64 روپے فی لیٹر کردی گئی ہے، تاہم پٹرول کی قیمت 252.65 روپے فی لیٹر ہی برقرار رکھی گئی ہے۔\nمزید پڑھیں: پیٹرولیم مصنوعات کی قیمتوں میں بڑی کمی کا امکان\nمٹی کے تیل کی قیمتوں میں پانچ روپے چار پیسے جبکہ لائٹ ڈیزل آئل کی قیمت میں چار روپے 68 پیسے فی لیٹر کمی کی گئی ہے، مٹی کے تیل کی قیمت 169.69روپے سے کم کر کے  164.65روپے جبکہ لائٹ ڈیزل آئل کی قیمت میں 155.33 روپے سے کم کرکے 150.65روپے فی لیٹر کردی گئی ہے۔",
        "published_date": "Thu, 15 May 25 20:06:09 +0000",
        "source": "Express Urdu"
    },
    {
        "guid": "a85bb83e1344c8d6149a59bcb1a83019",
        "title": "تزئین حسین کی دوسرے شوہر سے ملاقات، محبت اور پھر شادی کی دلچسپ روداد",
        "link": "https://www.express.pk/story/2761668/tazeen-hussain-second-merry-2761668/",
        "image_url": "https://img.express.pk/logo/expresslogo.webp",
        "article": "لیجنڈری مرحوم اداکار طلعت حسین کی بیٹی تزئین نے حال ہی میں دوسری شادی کی ہے اور ایک انٹرویو میں اس بارے میں دلچسپ روداد سنائی ہے۔\nتزئین حسین جو کہ اداکاری کے شعبے میں کافی شہرت رکھتی ہیں نے دوسری شادی ایک بینکار سے کی ہے۔\nاپنے ایک انٹرویو میں تزئین حسین نے انکشاف کیا کہ ان کے دوسرے شوہر نے انھیں یوٹیوب پر ایک انٹرویو میں دیکھا اور دل ہار بیٹھے تھے۔\nجس کے بعد انھوں نے مشترکہ دوستوں کے ذریعے سے تزئین حسین سے ملاقات کرانے کی درخواست کی تھی۔\nاس طرح اداکارہ تزئین اور ان کے شوہر عامر سیدین کی ملاقات ہوئی اور پھر فون پر بھی بات چیت جاری رہی۔\nدونوں نے جلد ہی شادی کے بندھن میں بندھنے کا فیصلہ کرلیا اور ایک سادہ سی تقریب میں شادی کرلی۔ \nیاد رہے کہ تزئین حسین کی پہلی شادی یونی ورسٹی میں تعلیم حاصل کرنے کے دوران ہی ہوگئی تھیں جن سے 3 بچے ہیں جو اب جوان ہوچکے ہیں۔\nپہلی شادی کے بعد ہی انھوں نے ڈراموں میں کام کرنے کے بجائے بچوں کو وقت دینے کا فیصلہ کیا۔ 2020 میں ان کے شوہر دل کے دورے کے باعث چل بسے۔ \nجس کے بعد تزئین حسین نے 20 سال بعد ڈراموں میں پھر سے کام کرنا شروع کیا۔ 2023 میں ان کا ڈراما یوں ہی کافی مقبول ہوا۔\nپھر ان کی ملاقات عامر سیدین سے ہوئی اور دونوں نے گزشتہ ماہ ہی شادی کی ہے۔",
        "published_date": "Thu, 15 May 25 19:21:44 +0000",
        "source": "Express Urdu"
    },
    {
        "guid": "17b34b2bf6a66831d753eb2c3d9bf146",
        "title": "بھارت کیخلاف جنگ میں سپریم کمانڈر آصف زرداری اوربھٹو خاندان کی تیسری نسل بھی پیش پیش تھی،شرجیل میمن",
        "link": "https://www.express.pk/story/2761667/sharjeel-memon-speech-youm-e-tashakur-2761667/",
        "image_url": "https://img.express.pk/logo/expresslogo.webp",
        "article": "سندھ کے سینئر وزیر شرجیل انعام  میمن نے کہا ہے کہ بھارت کے خلاف بھٹو خاندان نے جنگ لڑی اور اس کی تیسری نسل آصف علی زرداری کی سربراہی میں پیش پیش تھی۔\nسنیئر صوبائی وزیر نے اپنے ایک بیان میں کہا کہ یوم تشکر نہایت ہی اہم دن ہے، صدر آصف علی زرداری ، چیئرمین بلاول بھٹو زرداری اور محترمہ فریال تالپور کی ہدایات پر حکومت سندھ اور پاکستان پیپلز پارٹی کی جانب سے سندھ بھر میں یوم فتح اور یوم تشکر منایا جا رہا ہے۔\nانہوں نے کہا ہماری یہ کامیابی آنے والی نسلوں کو بھی یاد رہے گی کہ کس طرح ہمارے جوانوں نے بھارت کو دھول چٹائی، یہ تاریخ میں سنہری حروف میں لکھا جائے گا۔\nیوم تشکر اور یوم فتح کے حوالے سے ہونے والی تقریب سے خطاب  کرتے ہوئے سندھ کے سینئر وزیر شرجیل انعام میمن نے کہا کہ  ہمارے نیوی، فضائیہ اور بری فوج کے جوانوں کو بھارت کو بدترین شکست دی ہے،  بھارت کا ایشیئن ٹائیگر بننے کا خواب پاکستان نے چکنا چور کر دیا ہے،  پوری دنیا میں پیغام جا چکا ہے کہ ایشیا میں اگر کوئی سپر ٹائیگر ہے تو وہ پاکستان ہے۔\nانہوں نے کہا کہ  یہ جنگ ہماری بہادر افواج کے ساتھ ساتھ پوری پاکستانی قوم نے مل کر جیتی ہے، بھارتی میڈیا جھوٹا پروپیگندہ کرتا رہا،  بھارتی حکومت کی جانب سے پاکستانی چینلز، وی لاگرز، یوٹیوب اسٹریمز پر پر پابندیاں عائد کی گئیں، لیکن پاکستانی میڈیا کا کردار ناقابل فراموش ہے۔ \nسینئر وزیر شرجیل انعام میمن نے کہا کہ یہ جنگ بھٹو خاندان نے بھی لڑی ہے،  بھارت جنگ بھی کرتا رہا اور ڈرتا  بھی رہا کہ پاکستان  ایٹمی ہتھیاروں کا بٹن نہ دبا دے۔  پاکستان کو ایٹمی قوت بنانے والا کوئی اور نہیں قائد عوام شہید ذوالفقار علی بھٹو تھا۔\nانہوں نے کہا کہ اس جنگ میں ہمیں شہید بی بی بھی یاد آئیں، وہ بھی اس جنگ میں موجود تھیں، ہمیں میزائل ٹیکنالوجی دینے والا کوئی اور نہیں، شہید محترمہ بینظیر بھٹو تھیں۔ اس جنگ میں پاکستان کے سپریم کمانڈر صدر آصف علی زرداری بھی پیش پیش تھے، جنگ میں  بھٹو خاندان کی تیسری نسل چیئرمین  بلاول بھٹو زرداری بھی موجود تھے۔ \nانہوں نے کہا کہ  جس طرح بلاول بھٹو بین الاقوامی میڈیا کے سامنے پاکستان  کی جنگ لڑ رہے تھے اس کی مثال  نہیں ملتی،  یہ وہی بلاول ہیں جنہوں نے اقوام متحدہ میں کہا تھا کہ  مودی بچر آف گجرات، بچر آف کشمیر ہے،  بھارتیہ جنتا پارٹی نے  چیئرمین بلاول بھٹی کے سر کی قیمت رکھی،   اس کے باوجود چیئرمین بلاول بھٹو زرداری بھارت گئے اور وہاں پر بھی کشمیر کا مقدمہ لڑا۔ \nسینئر وزیر شرجیل انعام میمن نے کہا کہ میں بہادر افواج کے ساتھ ساتھ بہادر عوام کو بھی سلام پیش کرتا ہوں،  بھٹو خاندان کی تینوں نسلیں اس جنگ میں موجود تھیں، ان کے کارنامے اس جنگ میں پیش پیش تھے،  جب تک دنیا قائم رہے گی، پاکستان قائم رہے گا۔ ہمارے جوانوں نے جس طرح بھارت کو دھول چٹائی اس  پر پورا پاکستان آپ پر فخر کرتا ہے۔",
        "published_date": "Thu, 15 May 25 19:08:23 +0000",
        "source": "Express Urdu"
    },
    {
        "guid": "207cc70f5ed284f0365b70f0e903457a",
        "title": "نامناسب انداز سے چھونے پر اداکارہ سارہ نے ہدایتکار کو سب کے سامنے تھپڑ رسید کردیا تھا",
        "link": "https://www.express.pk/story/2761665/actress-sarah-umair-slap-director-harassment-2761665/",
        "image_url": "https://img.express.pk/logo/expresslogo.webp",
        "article": "شوبز کی دنیا میں خواتین فنکاروں کے ساتھ ہراسانی کے واقعات نئے نہیں تاہم اب عالمی سطح پر چلنے والی ’’می ٹو مہم‘‘ نے ایسا پلیٹ فارم فراہم کردیا جس کی مدد سے متاثرہ خواتین ان شرمناک واقعات کو بیان کرسکیں۔ \nمقامی ٹی وی چینل پر ایک انٹرویو کے دوران خوبصورت اداکارہ سارہ عمیر نے بھی اپنے ساتھ پیش آنے والے ایک نامناسب واقعے کے بارے میں کھل کر بات کی۔\nاداکارہ نے بتایا کہ جب شوبز کی دنیا میں نئی نئی آئی تھی تو ڈرامے کی شوٹنگ کے دوران ہدایت کار نے بار بار نامناسب انداز سے چھوا تھا۔\nسارہ عمیر نے بتایا کہ سندھ کے ایک دور دراز قصبے میں شوٹنگ کے دوران ہم کھانا کھانے میز پر بیٹھے تھے تو اچانک ہدایت کار نے میز کے نیچے سے مجھے چھوا۔\nاداکارہ نے کہا کہ میں ہڑبڑا گئی اور سمجھی یہ غلطی سے ہوگیا ہوگا لیکن پھر بھی میں اس کرسی سے اُٹھ کر میز کی دوسری طرف والی کرسی پر جاکر بیٹھ گئی تھی۔\nسارہ عمر نے بتایا کہ میز چھوٹی ہونے کے باوجود ہدایت کار نے انہیں دوبارہ ٹیبل کے نیچے سے چھوا جس پر وہ بہت پریشان ہوئیں۔ \nاداکارہ نے بتایا کہ مجھے پہلے لگا تھا کہ ہدایت کار سے شاید غلطی سے ہوا ہوگا لیکن جگہ تبدیل کرنے کے باوجود یہی حرکت کی تو یقین ہو گیا کہ یہ جان بوجھ کر کیا گیا۔\nسارہ عمیر نے بتایا کہ اگلے روز شوٹنگ کے دوران وہی ہدایت کار تمام اداکاروں کو ہدایات دیتے ہوئے انہیں نامناسب انداز سے چھو رہا تھا۔\nاداکارہ نے بتایا کہ جب اس نے مجھے بھی نامناسب انداز میں چھوا تو میرا غصہ برداشت سے باہر ہو گیا اور سب کے سامنے ہدایت کار کو تھپڑ جڑ دیا۔\nسارہ عمیر نے بتایا کہ میں نے اُس ڈرامے میں بھی کام کرنے سے صاف کرتے ہوئے وہاں سے چلی گئی تھی۔\nاداکارہ سارہ عمیر نے اُس ہدایت کار کا نام نہیں بتایا اور نہ ہی یہ بتایا کہ وہ کس ڈرامے کی شوٹنگ کر رہی تھیں۔",
        "published_date": "Thu, 15 May 25 18:52:10 +0000",
        "source": "Express Urdu"
    },
    {
        "guid": "65d3f11ba52704c6a722b45fe9416052",
        "title": "ٹیکس آرڈیننس کے معاملے پر حکومت کو قومی اسمبلی سے بڑا دھچکا",
        "link": "https://www.express.pk/story/2761664/tax-ordinance-not-approve-in-national-assembly-2761664/",
        "image_url": "https://img.express.pk/logo/expresslogo.webp",
        "article": "قومی اسمبلی اجلاس میں حکومت ٹیکس آرڈیننس 2024 منظور نہ کر اسکی، تحریک کی منظوری پر اپوزیشن نے گنتی چیلنج کی اور کورم کی نشاندہی کر دی جس پر کورم مکمل نہ نکلا اور اجلاس ملتوی کرنا پڑا۔\nایکسپریس نیوز کے مطابق قومی اسمبلی کا اجلاس ڈپٹی اسپیکر غلام مصطفیٰ شاہ کی صدارت میں شروع ہوا، جہاں وقفہ سوالات کے دوران ملکی و غیر ملکی اہم امور پر ارکان نے حکومت سے سخت سوالات کیے اور بعض مواقع پر طنز و مزاح کا دلچسپ تبادلہ بھی دیکھنے کو ملا۔\nجے یو آئی کے رکن مرزا اختیار بیگ نے سوال اٹھایا کہ ریکوڈک منصوبے میں سعودی عرب کی متوقع تین ارب ڈالر سرمایہ کاری کب تک ممکن ہے؟ جواب میں پارلیمانی سیکرٹری محمد خان بگٹی نے بتایا کہ فی الحال سعودی حکومت کی طرف سے کوئی سرمایہ کاری نہیں ہوئی۔ تاہم دونوں ممالک کی تکنیکی ٹیمیں مل کر اس پر کام کر رہی ہیں، اور جیسے ہی کام مکمل ہوگا، سرمایہ کاری کی تفصیل شیئر کی جائے گی۔\nجے یو آئی کے نورعالم خان نے بیرون ملک پاکستانیوں کو ای ووٹنگ کا حق نہ دینے پر سوال اٹھایا۔ وزیر پارلیمانی امور طارق فضل چوہدری نے جواب دیا کہ بیرون ملک پاکستانیوں کو پاکستان آکر ووٹ ڈالنے کا حق حاصل ہے۔\nانہوں نے کہا کہ دونوں ایوان آئینی طور پر اس معاملے کو طے کریں۔ وزیر نے مزید بتایا کہ اوورسیز پاکستانیوں کی قائمہ کمیٹی کے سابق چیئرمین جنید اکبر تھے لیکن ان کے پی اے سی چیئرمین بننے کے بعد یہ عہدہ خالی ہے، جس پر آئندہ ہفتے انتخابات ہوں گے۔\nانہوں نے انکشاف کیا کہ صرف خلیجی ممالک میں 15 ہزار پاکستانی قید ہیں اور ان کی رہائی میں قائمہ کمیٹی اہم کردار ادا کرسکتی ہے۔\nپارلیمانی سیکرٹری صبا صادق نے کہا کہ حکومت خواتین کو ملازمتوں میں ان کا حق دلانے کے لیے پُرعزم ہے۔ اس پر زرتاج گل نے اعتراض کرتے ہوئے کہا کہ حکومت پہلے پی ٹی آئی کو خواتین کی مخصوص نشستیں تو دے۔\nصبا صادق نے طنزاً کہا کہ ہمیں یہ بھی دیکھنا ہے کہ حملے کرنے ہیں یا گریبان پکڑنے ہیں، جس پر زرتاج گل نے احتجاج کیا۔\nوزیر خارجہ اسحاق ڈار نے قومی اسمبلی میں اعتراف کیا کہ پاکستانی پاسپورٹ اس وقت دنیا میں سب سے نچلی سطح پر ہے اور صرف 35 ممالک میں ویزہ فری رسائی حاصل ہے۔\nوزیر پارلیمانی امور نے کہا کہ جب بیرون ملک پاکستانی اپنے ہی ملک کے خلاف قراردادیں منظور کرائیں گے تو پاسپورٹ کی یہی حالت ہوگی۔\nانہوں نے کہا کہ صرف خوبصورت پاسپورٹ چھاپنے سے عزت نہیں بڑھے گی۔\nتوانائی سے متعلق سوالات کے دوران لیگی رکن طاہرہ اورنگزیب نے وزیر توانائی سردار اویس لغاری کی تعریفیں کیں مگر وزیر نے یہ سنے بغیر سوال دہرانے کو کہا۔\nطاہرہ اورنگزیب نے شکوہ کیا کہ انہوں نے وزیراعظم اور وزیر کی تعریفیں کی تھیں۔ جواب میں لغاری نے مسکراتے ہوئے کہا کہ یہ تو بہترین سوال تھا ہی نہیں، یہ تو تعریفیں تھیں۔ ارکان ہنس پڑے۔ شرمیلا فاروقی نے سکھر-حیدرآباد موٹروے کو پی ایس ڈی پی میں شامل نہ کرنے پر شدید اعتراض کیا اور اسے سندھ سے زیادتی قرار دیا۔\nوفاقی وزیر ارمغان سبحانی نے کہا کہ یہ منصوبہ اہم نوعیت کا حامل ہے اور آذربائیجان بھی اس میں دلچسپی رکھتا ہے۔ وزیر خزانہ محمد اورنگزیب نے بھی یقین دہانی کرائی کہ موٹروے ضرور بنے گا۔ تاہم نوید قمر، اعجاز جھاکرانی، عبد القادر گیلانی اور دیگر ارکان نے کہا کہ محض یقین دہانی نہیں، عملی اقدامات کی ضرورت ہے۔\nحکومت نے انکم ٹیکس ترمیمی بل 2024 منظور کرانے کی کوشش کی مگر ناکام رہی اور اپوزیشن نے کورم کی نشاندہی کردی۔\nاپوزیشن کی نشاندہی پر ڈپٹی اسپیکر نے اراکین کی تعداد گننے کی ہدایت کی، گنتی کے دوران پتہ چلا کہ حکومتی اتحاد کے صرف 67 جبکہ اپوزیشن کے 32 ارکان ایوان میں موجود تھے، جس کے باعث کورم پورا نہ ہو سکا۔ اجلاس کل صبح 11 بجے تک ملتوی کردیا گیا۔",
        "published_date": "Thu, 15 May 25 18:48:58 +0000",
        "source": "Express Urdu"
    },
    {
        "guid": "67787c82e2a28f03238f4072aeac0df3",
        "title": "پی ٹی آئی کا بانی چیئرمین کی رہائی کیلئے دوبارہ تحریک چلانے کا فیصلہ",
        "link": "https://www.express.pk/story/2761663/pti-decides-to-start-campaign-for-the-release-of-founding-chairman-2761663/",
        "image_url": "https://img.express.pk/logo/expresslogo.webp",
        "article": "پاکستان تحریک انصاف (پی ٹی آئی) نے بانی چیئرمین عمران خان کی رہائی کے لیے دوبارہ تحریک چلانے کا فیصلہ کرلیا ہے۔\nایکسپریس نیوز کے مطابق ذرائع نے بتایا کہ پشاور میں چاروں صوبوں، گلگت بلتستان اور آزاد جموں و کشمیر کے صدور اور جنرل سیکریٹریز کا اجلاس ہوا جہاں احتجاجی تحریک چلانے پراتفاق کیا گیا۔\nپی ٹی آئی ذرائع نے بتایا کہ مرکزی قیادت اور سیاسی کمیٹی کی منظوری کے بعد لائحہ عمل کا اعلان کیا جائے گا۔",
        "published_date": "Thu, 15 May 25 18:43:30 +0000",
        "source": "Express Urdu"
    },
    {
        "guid": "83cd880787202e5404f612d5c815248e",
        "title": "کراچی، سندھ ساڈ ویسٹ مینجمنٹ کے ٹرک کی ٹکر سے نوعمر موٹرسائیکل سوار جاں بحق",
        "link": "https://www.express.pk/story/2761662/karachi-traffic-accident-rashid-minhas-road-2761662/",
        "image_url": "https://img.express.pk/logo/expresslogo.webp",
        "article": "شہر قائد کے علاقے راشد منہاس روڈ پر کچرا اٹھانے والے ٹرک کی زد میں آکر نوعمر موٹرسائیکل سوار جاں بحق جبکہ دوسرا زخمی ہوگیا۔\nایکسپریس نیوز کے مطابق سمن آباد فیڈرل بی ایریا راشد مہناس روڈ پر سہراب گوٹھ سے شفیق موڑ جاتے ہوئے کچرا اٹھانے والے ٹرک کی زد میں آکر موٹر سائیکل سوار نوعمر لڑکا جاں بحق جبکہ دوسرا زخمی ہوگیا۔\nواقعے کی اطلاع ملتے ہی سمن آباد پولیس نے موقع پر پہنچی۔ ایس ایچ او سمن آباد کامران حیدر نے بتایا کہ ٹرک ڈرائیور موقع سے فرار ہوگیا جبکہ پولیس نے سخت جدوجہد کے بعد ٹرک کو مشتعل افراد کے ہاتھوں نذر آتش ہونے سے بچا کر تھانے منتقل کر دیا۔\nانہوں نے بتایا کہ حادثے میں جاں بحق نوعمر لڑکے کی شناخت 12 سالہ جمعہ ولد اسماعیل جبکہ زخمی کو 15 سالہ راجا ولد یاسین کے نام سے شناخت کیا گیا۔\nپولیس نے حادثے کا شکار نوعمر لڑکوں کی موٹر سائیکل بھی قبضے میں لیکر تھانے منتقل کر دی جبکہ زخمی راجا سے مزید معلومات حاصل کی جا رہی ہے۔\nانھوں نے بتایا کہ ابتدائی تحقیقات میں کچرا اٹھانے والا ٹرک سندھ سولڈ ویسٹ مینجمنٹ کا بتایا جا رہا ہے اور اس حوالے سے مزید تفتیش کا عمل جاری ہے۔\nحادثے کے بعد سہراب گوٹھ سے شفیق موڑ تک جانے والی سڑک پر عوام کی بڑی تعداد جمع ہونے کی وجہ سے ٹریفک کی روانی شدید متاثر ہوگئی تاہم ٹریفک پولیس نے موقع پر پہنچ کر صورتحال پر قابو پا کر پر ٹریفک کی روانی بحال کرا دی۔",
        "published_date": "Thu, 15 May 25 18:20:03 +0000",
        "source": "Express Urdu"
    },
    {
        "guid": "5373d07c11ef6a73cc69937cfb14a7b0",
        "title": "بھارت کا ایشین ٹائیگر بننے کا خواب پاکستان نے چکنا چور کردیا، شرجیل میمن",
        "link": "https://www.express.pk/story/2761661/indian-dream-to-become-asian-tiger-has-been-vanished-2761661/",
        "image_url": "https://img.express.pk/logo/expresslogo.webp",
        "article": "سندھ کے سینئر وزیر شرجیل انعام میمن نے کہا ہے کہ پاکستان کی بہادر افواج نے بھارت کو بدترین شکست دی اور بھارت کا ایشین ٹائیگر بننے کا خواب چکنا چور کردیا ہے۔\nسندھ کے سینئر وزیر شرجیل انعام  میمن نے کراچی میں یوم تشکر اور یوم فتح کے حوالے سے ہونے والی تقریب سے خطاب  کرتے ہوئے کہا کہ ہماری نیوی، فضائیہ اور بری فوج کے جوانوں نے بھارت کو بدترین شکست دی ہے،  بھارت کا  ایشین ٹائیگر بننے کا خواب پاکستان نے چکنا چور کر دیا ہے۔\nانہوں نے کہا کہ پوری دنیا کو پیغام جا چکا ہے کہ ایشیا میں اگر کوئی سپر ٹائیگر ہے تو وہ پاکستان ہے۔\nان کا کہنا تھا کہ یہ جنگ ہماری بہادر افواج کے ساتھ ساتھ پورے پاکستانی قوم نے مل کر جیتی ہے، بھارتی میڈیا جھوٹا پروپیگنڈہ کرتا رہا، بھارتی حکومت کی جانب سے پاکستانی چینلز، وی لاگرز، یوٹیوب اسٹریمز پر پابندیاں عائد کی گئیں لیکن پاکستانی میڈیا کا کردار ناقابل فراموش ہے۔\nسینئر وزیر شرجیل انعام میمن نے کہا کہ اس جنگ میں پاکستان کے سپریم کمانڈر صدر آصف علی زرداری بھی پیش پیش تھے، اس جنگ میں اس خاندان کی تیسری نسل چیئرمین  بلاول بھٹو زرداری بھی موجود تھے۔\nانہوں نے کہا کہ  جس طرح بلاول بھٹو بین الاقوامی میڈیا کے سامنے پاکستان  کی جنگ لڑ رہے تھے اس کی مثال  نہیں ملتی، بلاول نے اقوام متحدہ میں کہا تھا کہ مودی بچر آف گجرات، بچر آف کشمیر ہے، بھارتیہ جنتا پارٹی (بی جے پی) نے  چیئرمین بلاول بھٹو کے سر کی قیمت رکھی، اس کے باوجود بلاول بھٹو زرداری بھارت گئے اور وہاں پر بھی کشمیر کا مقدمہ لڑا۔\nشرجیل انعام میمن عوام اور پی پی پی کے کارکنوں کو سلام پیش کرتے ہوئےکہا کہ جب تک دنیا قائم رہے گی، پاکستان قائم رہے گا، ہمارے جوانوں نے جس طرح بھارت کو دھول چٹائی اس  پر پورا پاکستان آپ پر فخر کرتا ہے۔",
        "published_date": "Thu, 15 May 25 18:19:30 +0000",
        "source": "Express Urdu"
    },
    {
        "guid": "1ff06ae17ba90344a82d25e23c3425ad",
        "title": "نئے سال کے وفاقی بجٹ کے خسارے کا تخمینہ 7 ہزار 222 ارب روپے",
        "link": "https://www.express.pk/story/2761660/new-financial-years-federal-budget-deficit-rs-7222-billion-estimated-2761660/",
        "image_url": "https://img.express.pk/logo/expresslogo.webp",
        "article": "وفاقی حکومت کی جانب سے نئے مالی سال 26-2025کے لیے خسارے کا تخمینہ 7 ہزار 222 ارب روپے یا جی ڈی پی کے 5.5 فیصد کے برابر لگایا گیا ہے جبکہ صوبائی سرپلس شامل کرکے خسارہ 5 ہزار 862 ارب روپے تک محدود ہونے کا امکان ہے۔\nوفاقی وزیر خزانہ محمد اورنگزیب کی زیر صدارت پاکستان اور عالمی مالیاتی ادارہ (آئی ایم ایف) کے درمیان ورچوئل مذاکرات جاری ہیں اور ان مذاکرات میں آئندہ مالی سال کے بجٹ کی تجاویز پر تفصیلی گفتگو کی گئی ہے۔\nذرائع نے بتایا کہ پاکستان اور آئی ایم ایف کے درمیان بجٹ سے متعلق ورچوئل مذاکرات میں وفد کی قیادت وزیر خزانہ محمد اورنگزیب کر رہے ہیں، سیکریٹری خزانہ امداد بوسال اور دیگر سینئر حکام بھی شریک ہیں۔\nایکسپریس نیوز کو ذرائع نے بتایا کہ بجٹ خسارے کا تخمینہ 7 ہزار 222 ارب روپے یا جی ڈی پی کے 5.5 فیصد کے برابر لگایا گیا ہے، صوبائی سرپلس شامل کرکے خسارہ 5 ہزار 862 ارب روپے تک محدود ہونے کا امکان ہے۔\nاسی طرح آمدنی 19 ہزار 111 ارب روپے تک پہنچنے کی توقع ہے جبکہ مالی سال کے دوران اخراجات کا تخمینہ 17 ہزار 553 ارب روپے ہوگا، جن میں سود کی ادائیگیاں، دفاع، تنخواہیں، پنشن، سبسڈیز اور ترقیاتی منصوبے شامل ہیں۔",
        "published_date": "Thu, 15 May 25 18:04:54 +0000",
        "source": "Express Urdu"
    },
    {
        "guid": "0e25960b7b9bce6e2add8f005796c22b",
        "title": "ٹرمپ کا ابوظہبی کی شیخ زاید گرینڈ مسجد کا دورہ؛ تصاویر وائرل",
        "link": "https://www.express.pk/story/2761658/donald-trump-visit-sheikh-zayed-mosque-abu-dhabi-2761658/",
        "image_url": "https://img.express.pk/logo/expresslogo.webp",
        "article": "متحدہ عرب امارات کے سرکاری دورے پر آئے امریکی صدر ڈونلڈ ٹرمپ کو ابوظہبی کی عالمی شہرت یافتہ شیخ زاید گرینڈ مسجد کا دورہ کرایا گیا۔\nعرب میڈیا کے مطابق ڈونلڈ ٹرمپ کو گرینڈ مسجد کا دورہ ابوظہبی کے ولی عہد شیخ خالد بن محمد بن زاید النہیان نے کرایا۔\n\nامریکی صدر نے مسجد کے مختلف حصوں میں گئے اور فن تعمیر سمیت نقش ونگار میں عرب ثقافتی اظہار کو قابل رشک قرار دیا۔ \n\nابوظہبی کے ولی عہد نے امریکی صدر ڈونلڈ ٹرمپ کو بتایا کہ اس مسجد تعمیر 1996 کو شروع ہوئی تھی اور گیارہ سال بعد 2007 میں مکمل ہوئی۔\n\nمسجد کی تعمیر میں اتنا طویل عرصہ لگنے کی وجہ دنیا بھر سے لائے گئے معماروں اور اعلیٰ ترین مواد کا استعمال بتایا جاتا ہے۔\n\nفن تعمیر کے اعلیٰ مظہر کی حامل اس مسجد میں 82 گنبد اور ایک ہزار سے زائد ستون ہیں۔\n\nامریکی صدر ٹرمپ نے مسجد کو امن، رواداری اور ثقافتی عظمت کی علامت قرار دیتے ہوئے اسلامی فنِ تعمیر کی تعریف کی۔\n\nیاد رہے کہ شیخ زاید جامع مسجد میں ایک وقت میں 40 ہزار سے زائد نمازیوں کی گنجائش ہے اور ہر سال لاکھوں سیاح اس مسجد کو دیکھنے دنیا بھر سے ابوظہبی آتے ہیں۔",
        "published_date": "Thu, 15 May 25 17:46:20 +0000",
        "source": "Express Urdu"
    },
    {
        "guid": "7b043f58843a14237aa354bfff172758",
        "title": "خیبرپختونخوا حکومت کا بجٹ کیسا ہوگا؟ تفصیلات سامنے آگئیں",
        "link": "https://www.express.pk/story/2761657/kpk-government-2025-2026-budget-details-2761657/",
        "image_url": "https://img.express.pk/logo/expresslogo.webp",
        "article": "خیبرپختونخوا حکومت نے نئے مالی سال کے بجٹ میں سات نئے بڑے منصوبے شامل کرنے جبکہ سرکاری ملازمین کی تنخواہیں وفاق کے فیصلے کے مطابق بڑھانے، سیکورٹی، تعلیم، اور صحت کا بجٹ بڑھانے، اور کوئی غیرضروری قرضہ نہ لینے کا فیصلہ کیا ہے۔\nایکسپریس نیوز کے مطابق مشیر خزانہ مزمل اسلم نے نئے مالی سال کے بجٹ سے متعلق حکومت کی ترجیحات بیان کیں۔ اُن کا کہنا تھا کہ گزشتہ سال سو ارب کا اضافی بجٹ پیش کیا تھا اس سال 180 ارب روپے تک اضافی بجٹ پیشن کرنے کی منصوبہ بندی کررہے ہیں،\nانوہں نے پشاور میں میڈیا نمائندوں سے بات چیت کرتے ہوئے کہا کہ جب انھیں مشیر خزانہ کا عہدہ ملا تو اس وقت 650 ارب روپے کا قرضہ تھا لیکن بعد میں ڈالر کا نرخ بڑھنے سے قرضے کی مالیت میں اضافہ ہوا، اس وقت ڈالر 150 سے 300 روپے تک پہنچا لیکن بعد میں ڈالر کے نرخ کم ہوئے۔\nمزمل اسلم نے بتایا کہ جون 2024 تک 679٫5 بلین کا قرضہ ہے، قرضہ کی ادائیگی کے لیے الگ سے فنڈز قائم کیے اور اس وقت خیبرپختونخوا 70 ارب روپے سالانہ قرضوں کی مد میں واپس کررہا ہے جس میں وفاقی حکومت کا قرضوں پرسود بھی شامل ہے۔\nانہوں نے بتایا کہ خیبرپختونخوا حکومت کو قرضے کی پیش کش بھی ہوئی لیکم ہم نے اس کو مسترد کردیا کیونکہ حکومت نے مستقبل میں کوئی بھی غیر ضروری قرضہ لینے کا فیصلہ کیا ہے البتہ کسی بڑے منصوبے کے لیے ضرورت نہ پڑے۔\nاُن کا کہنا تھا کہ حکومت 7 نئے بڑے مںصوبے شروع کررہی ہے اور آئندہ مالی سال کے بجٹ میں اسے شامل کیا جارہا ہے، جس میں پشاور ڈی آئی خان موٹروے، بجلی کی نئی ٹرانسمیشن لائن، انشورنس کمپنی، انشورنس اور سی بی آر بی منصوبہ شامل ہے۔\nانوہں نے بتایا کہ حکومت نے پشاور کے علاوہ بنوں اور ڈی آئی خان میں بھی سیف سٹی پراجیکٹ شروع کررہی ہے، خیبرپختونخوا حکومت نے مختلف مد میں اخراجات کم کیے ہیں، صحت کارڈ میں پچاس کروڑ روپے ماہانہ کی بچت ہوئی۔\nانہوں نے بتایا کہ صحت کارڈ کی میں حکومت کو ماہانہ ساڑھے تین ارب خرچ ہورہے ہیں۔\nمحکمہ خزانہ نے اسیکموں کے لیے براہ راست فنڈز کا اجرا بند کردیا، فنڈ اب صرف محکموں کو ہی جاری کیے جاتے ہیں، حکومت آئندہ مالی سال کے بجٹ میں صحت، تعلیم اور سیکورٹی پر توجہ دے رہی ہے اور اس مد میں بجٹ بڑھایا بھی جائے گا۔ \nمزمل اسلم نے کہا کہ آئی ایم ایف نے بھی اس بات کو تسلیم کیا ہے، خیبرپختونخوا حکومت نے صحت اور تعلیم پرتوجہ دی اور جو اہداف دیے گئے تھے اس کو پورا کیا گیا ہے۔\nانہوں نے بتایا کہ کے پی حکومت وفاقی حکومت کے مطابق سرکاری ملازمین اور تنخواہیں بڑھائے گی، گزشتہ سال دس فیصد تنخواہیں بڑھائیں گئیں تھیں لیکن بعد میں وفاقی حکومت نے تنخواہیں دس فیصد سے بڑھائیں۔\nاُن کا کہنا تھا کہ وفاقی حکومت اگر دو یا تین جون تک بجٹ پیش کردیتی ہے تو عید سے قبل بجٹ پیش کریں گے ورنہ عید کے بعد بجٹ پیش کیا جائے گا۔\nمزمل اسلم نے کہا کہ وفاقی حکومت این ایف سی کی مد میں ساڑھے 22 ارب روپے کم دے رہی رہے اور ہم 32 ارب روپے خرچ کر چکے ہیں۔ وفاقی حکومت نے یقین دہانی کرائی ہے کہ وہ اضافی دس ارب روپے دیں گے لیکن وہ ابھی تک نہیں دیے گئے۔\nمشیر خزانہ نے کہا کہ قبائلہ علاقہ جات کی مد میں حکومت نے ادائیگی کی یقین دہانی کرائی لیکن ابھی قبائلی علاقوں کے لیے ترقیاتی کاموں کی مد میں فنڈز جاری نہیں کیے گئے۔",
        "published_date": "Thu, 15 May 25 17:43:43 +0000",
        "source": "Express Urdu"
    },
    {
        "guid": "240b61bc585c16790932f30d42ee2f21",
        "title": "مسلح افواج نے دشمن کو اسی کی زبان میں  بھرپور جواب دے کر عسکری تاریخ کا سنہرا باب رقم کیا، وزیراعظم",
        "link": "https://www.express.pk/story/2761656/pm-message-on-youm-e-tashakur-2761656/",
        "image_url": "https://img.express.pk/logo/expresslogo.webp",
        "article": "وزیراعظم محمد شہباز شریف نے یوم تشکر کے حوالے سے اپنا پیغام جاری کردیا جس میں مسلح افواج اور قوم کو مبارک باد پیش کی گئی ہے۔\nوزیراعظم نے یوم تشکر کے حوالے سے اپنے پیغام میں کہا کہ آج ، بھارت کی کھلی جارحیت اور اشتعال انگیزی کے خلاف پاکستان کی شاندار کامیابی اور فتح پر اللہ تعالیٰ کا شکر بجا لانے کے لئے ملک بھر میں یوم تشکر منایا جا رہا ہے۔\nانہوں نے کہا کہ 6 اور 7 مئی کی درمیانی شب بھارت نے بزدلی کا مظاہرہ کرتے ہوئے پاکستان پر حملہ کر دیا جس کے نتیجے میں معصوم اور بے گناہ پاکستانی شہری شہید ہوئے اور ہمیں ان بے گناہ شہریوں کی خاطر جوابی کارروائی کرنے پر مجبور کردیا۔\nوزیراعظم نے کہا کہ دنیا نے دیکھا کہ کئی گنا بڑے دشمن کو گھٹنے ٹیکنے میں چند گھنٹے لگے، جو طیارے بھارت کا غرور تھے اب راکھ اور نشان عبرت بن چکے ہیں۔ ہمارے شاہینوں نے دشمن پر کاری ضربیں لگائیں ، یہ ہمارا دندان شکن جواب تھا۔\nانہوں نے کہا کہ پاکستان کی بہادر اور پیشہ وارانہ مسلح افواج نے  دشمن کو اسی کی زبان میں مؤثر اور بھرپور جواب دے کر عسکری تاریخ کا سنہرا باب رقم کیا ہے اور دشمن کے عزائم کو ناکام بنایا ہے۔\nوزیراعظم کا کہنا تھا کہ دشمن کے فوجی اڈے ، اسلحہ کے انبار اور ایئر بیسز دیکھتے ہی دیکھتے سب کھنڈرات بن گئے۔ ان کے رافیل ہمارے شاہینوں کے نشانے پر آئے اور اللہ کے فضل سے ناکام ہو گئے۔\nشہباز شریف نے کہا کہ  ہماری یہ کارروائی اس بوسیدہ نظریہ کے خلاف تھی جو انسان دشمنی ، جارحیت ، مذہبی جنون اور تعصب پر قائم ہے، یہ ہماری غیرت اور اصولوں  کی فتح  ہے۔\nانہوں نے کہا کہ یہ افواج پاکستان  کے ساتھ ساتھ  خوددار،  غیرت مند اور باوقار پاکستانی قوم کی کامیابی ہے۔  پوری قوم سیسہ پلائی دیوار کی طرح  مسلح افواج کے شانہ بشانہ کھڑی ہے، میں پاک افواج کے ان تمام شہداء کو خراج عقیدت پیش کرتا ہوں جنہوں نے معرکہء حق کی تکمیل میں اپنی جانوں کا نذرانہ پیش کیا۔\nوزیراعظم نے مزید کہا کہ میں اس موقع پر اپنی اور قوم کی طرف سے جنرل سید عاصم منیر کا دل کی اتہہ گہرائیوں سے شکریہ ادا کرتا ہوں کہ جن کی دانشمندانہ اور دلیرانہ قیادت میں یہ عظیم معرکہ سر ہوا۔ میں اس کے ساتھ ساتھ چیف آف ایئر اسٹاف ظہیر بابر اور ان کے شاہینوں کو بڑی گرمجوشی سے شاباش دیتا ہوں جنہوں نے ہمارے سر فخر سے بلند کر دیئے ہیں۔ میں پاک بحریہ کے سربراہ ایڈمرل نوید اشرف کو بھی خراج تحسین پیش کرتا ہوں جن کی قیادت میں پاکستان نیوی پاکستان کے سمندری پانیوں کی حفاظت  کرتی رہی۔\nانہوں نے بیان میں مزید کہا کہ میں تمام اتحادی اور اپوزیشن جماعتوں سمیت ملک بھر کی سیاسی قیادت اور پارلیمان کا دلی طور پر شکریہ ادا کرتا ہوں جنہوں نے بے مثال اتحاد اور تاریخی یگانگت کا مظاہرہ کیا ۔",
        "published_date": "Thu, 15 May 25 17:41:38 +0000",
        "source": "Express Urdu"
    },
    {
        "guid": "3a092d28c42b7f8280bb4cc87af6922d",
        "title": "چاند پر دریافت ہونیوالے شیشے کے ٹکڑوں کے متعلق سنسنی خیز انکشاف",
        "link": "https://www.express.pk/story/2761655/moon-study-glass-2761655/",
        "image_url": "https://img.express.pk/logo/expresslogo.webp",
        "article": "ایک نئی تحقیق میں بتایا گیا ہے کہ چاند پر 12 کروڑ برس پہلے تک فعال آتش فشاں موجود تھے۔\nیہ تحقیق چاند کی سطح پر پائے جانے والے چھوٹے چھوٹے شیشے کے ٹکڑوں پر مبنی ہے جس سے معلوم ہوتا ہے کہ چاند پر نسبتاً تھوڑا عرصہ قبل تک آتش فشاں فعال تھے۔\nچاند پر شیشے کے یہ ٹکڑے 2020 میں چینی مشن چینگ ای 5 نے دریافت کیے تھے۔\nمحققین نے چاند سے لائے جانے والے مٹی کے نمونوں میں 3000 سے زائد شیشے کے باریک ٹکڑوں کا معائنہ کیا اور ان کی کیمیائی ترتیب اور طبعی ساخت کا جائزہ لیا۔\nمحققین کو معلوم ہوا کہ ان ٹکڑوں میں سے تین آتش فشاں سے آئے تھے جبکہ ڈیٹنگ کرنے سے یہ بات علم میں آئی کہ یہ ٹکڑے تقریباً 12 کروڑ 30 برس پرانے تھے۔\nآتش فشاں پھٹنے کے اس واقعے کی ماضی میں سب سے قریب (یعنی 12 کروڑ برس قبل) ہونے کی بھی تصدیق کی گئی ہے۔",
        "published_date": "Thu, 15 May 25 17:33:25 +0000",
        "source": "Express Urdu"
    },
    {
        "guid": "ef72be8f3ac913df62463d1dfaf7be9e",
        "title": "پاک فوج نے بھرپور جواب دیکر بھارت کی غلط فہمی دور کردی، جاوید شیخ",
        "link": "https://www.express.pk/story/2761654/javed-sheikh-praises-pak-army-2761654/",
        "image_url": "https://img.express.pk/logo/expresslogo.webp",
        "article": "بھارتی جارحیت کے جواب میں پاک فوج نے دشمن کے دانت کھٹے کردیئے اور پوری قوم سیسہ پلائی ہوئی دیوار بن گئی۔ شوبز ستارے بھی اپنے وطن اور افواج سے محبت میں کسی سے کم نہیں۔\nنجی ٹی وی چینل کے ایک پروگرام میں معروف اداکار جاوید شیخ نے بہادر اور دلیر پاک فوج کی تعریف کرتے ہوئے کہا کہ ایک بار پھر ہمارا سر فخر سے بلند ہوگیا۔\nجاوید شیخ نے ملکی حالات پر تبصرہ کرتے ہوئے کہا کہ ہمیں ایک قوم بننے کی شدید ضرورت تھی اور بھارت نے یہ موقع فراہم کردیا۔\nاداکار نے کہا کہ دشمن کے حملے نے پوری کو متحدہ کردیا۔ ہر شخص آپس کے اختلافات کو بھلا کر ملک کے لیے یکجا ہوگیا۔\nانھوں نے مزید کہا بھارت نے ہمیں کمزور سمجھ کر بلوچستان اور گلگت بلتستان کی بات کی لیکن پاک فوج کے بھرپور جواب نے بھارت کی یہ غلط فہمی دور کردی۔\nجاوید شیخ نے مزید کہا کہ یہ جنگ صرف پاکستان کی نہیں بلکہ اسلام کی جنگ بھی تھی۔ بھارت کو اسرائیل کی مدد حاصل تھی۔\nاداکار جاوید شیخ نے کہا کہ دنیا نے دیکھ لیا جس پاکستان کو کمزور سمجھا جا رہا تھا اس نے اپنی حکمت عملی اور جرات سے سب کو حیران کردیا۔",
        "published_date": "Thu, 15 May 25 17:04:27 +0000",
        "source": "Express Urdu"
    },
    {
        "guid": "b6a4d401b7a0332732f74cb423155983",
        "title": "پاکستان کرپٹو کونسل بلاک چین کو سفارت کاری کے ذریعے مؤثر بنانے کیلیے پُرعزم ہے، سی ای او",
        "link": "https://www.express.pk/story/2761653/pakistan-crypto-coucil-ceo-meets-us-ambassador-2761653/",
        "image_url": "https://img.express.pk/logo/expresslogo.webp",
        "article": "پاکستان کرپٹو کونسل کے سی ای او بلال بن صقیب کا کہنا ہے کہ پاکستان کرپٹو کونسل بلاک چین کو سفارت کاری، تعلیم اور بااختیاری کا ایک مؤثر ذریعہ بنانے کے لیے پرعزم ہے تاکہ پاکستان کے نوجوان عالمی ڈیجیٹل انقلاب میں پیچھے نہ رہ جائیں بلکہ صفِ اول میں کھڑے ہوں۔\n وزارتِ خزانہ کے جاری کردہ اعلامیہ کے مطابق پاکستان کرپٹو کونسل کے سی ای او کی امریکی سفیر سے ملاقات کی، جس میں نوجوانوں کے لیے بلاک چین اور اے آئی میں تعاون پر تبادلہ خیال ہوا۔\nڈیجیٹل معیشت میں پاک،امریکا تعلقات کو مضبوط بنانے کے لیے ایک اہم پیش رفت کے طور پرپاکستان کرپٹو کونسل کے سی ای او بلال بن صقیب نے پاکستان میں قائم مقام امریکی سفیر ناتالیا بیکر سے ملاقات کی۔\nملاقات میں بلاک چین، مصنوعی ذہانت اور نوجوانوں کی ترقی سے متعلق باہمی اہداف پر گفتگو کی گئی ملاقات کا محور پاکستان کے باصلاحیت نوجوانوں کو ابھرتی ہوئی ٹیکنالوجیز کی مہارتوں سے لیس کرنا اور امریکی اداروں اور پاکستان کے کاروباری ماحولیاتی نظام کے درمیان روابط قائم کرنا تھا۔\nپاکستان کرپٹو کونسل کے سی سی او بلال بن صقیب نے اس عزم کا اظہار کیا کہ پاکستان بلاک چین اور اے آئی کو اپنی مستقبل کی معیشت کا مرکز بنا کر عالمی سطح پر ایک مسابقتی جدت طراز ملک بننے کے لیے پرعزم ہے۔\nانہوں نے کہا کہ پاکستان دنیا کی سب سے نوجوان آبادیوں میں سے ایک ہے پرجوش، باصلاحیت، اورویب تھری اور اے آئی کے مستقبل کی قیادت کے لیے تیار ہے اب وقت ہے کہ ان میں سرمایہ کاری کی جائے اور انہیں عالمی قائدین سے جوڑا جائے۔\nانہوں نے کاہ کہ پاکستان اور امریکا کے درمیان مواقع کے پائیدار پل تعمیر کیے جائیں مشترکہ پروگراموں، ٹیلنٹ ایکسچینج، اور امریکی ٹیک کمپنیوں اور پاکستانی اسٹارٹ اپس کے درمیان اسٹریٹجک مفاہمتی یادداشتوں کے آغاز کی منصوبہ بندی جاری ہے تاکہ دونوں ممالک کے مفاد میں طویل المدتی شراکت داری قائم کی جا سکے۔\nپاکستان کرپٹو کونسل بلاک چین کو سفارتکاری، تعلیم اور بااختیاری کا ایک مؤثر ذریعہ بنانے کے لیے پرعزم ہےتاکہ پاکستان کے نوجوان عالمی ڈیجیٹل انقلاب میں پیچھے نہ رہ جائیں بلکہ صفِ اول میں کھڑے ہوں۔",
        "published_date": "Thu, 15 May 25 16:41:06 +0000",
        "source": "Express Urdu"
    },
    {
        "guid": "e2f256a342a27f9fa2f2fe4a4498deec",
        "title": "قطر کے ایئر بیس پر امریکی فوجیوں کے سامنے صدر ٹرمپ کا رقص؛ ویڈیو وائرل",
        "link": "https://www.express.pk/story/2761651/donald-trump-dance-us-airbase-qatar-2761651/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ اپنے دوسرے دورِ اقتدار کے مشرق وسطیٰ کے پہلے دورے پر سعودی عرب کے بعد قطر پہنچے۔\nعرب میڈیا کے مطابق اس دورے میں امریکا اور قطر کے درمیان بیش بہا اور تاریخی نوعیت کے تجارتی معاہدے طے پاگئے۔\nامریکی صدر نے قطر میں واقع العدید ائیر بیس بھی گئے اور وہاں تعینات امریکی فوجیوں سے خطاب بھی کیا۔\nاس موقع پر ٹرمپ کی صدارتی مہم کے دوران مقبول ہونے والا پارٹی نغمہ چلایا گیا جس پر کچھ لمحوں کے لیے امریکی صدر نے اپنا روایتی رقص بھی کیا۔\nاس دوران امریکی فوجی تالیاں بجاتے رہے اور ٹرمپ بھی قطر کے ساتھ 42 ارب ڈالر کے تجارتی معاہدوں خوشی سے نہال نظر آ رہے تھے۔\n \nTHE TRUMP DANCE MAKES AN APPEARANCE 🇺🇸🕺🏼 pic.twitter.com/Jmw6pU5sDJ\n \nاس رقص کو اب ٹرمپ ڈانس کے نام سے جانا جاتا ہے جسے صدارتی انتخابات کی مہم کے دوران دنیا بھر میں مقبولیت حاصل ہوئی تھی۔\nٹرمپ کے اس نغمے پر کیے گئے رقص کی ویڈیو دیکھتے ہی دیکھتے سوشل میڈیا پر وائرل ہوگئی۔\nامریکی صدر کے حامیوں نے اس ڈانس کو فتح کا رقص قرار دیا اور صدر ٹرمپ کے لیے اپنی بھرپور حمایت کا یقین دلایا۔",
        "published_date": "Thu, 15 May 25 16:29:12 +0000",
        "source": "Express Urdu"
    },
    {
        "guid": "111c4d0db5069e397dbf31dce137f1b8",
        "title": "سندھ کی سرکاری جامعات میں ماہرین تعلیم 62 برس ججز 67 برس تک وائس چانسلر بن سکیں گے، نیا قانون",
        "link": "https://www.express.pk/story/2761650/sindh-govemrnet-close-door-vice-chancellor-2761650/",
        "image_url": "https://img.express.pk/logo/expresslogo.webp",
        "article": "حکومت سندھ نے 62 سال سے زائد عمر کے ماہرین تعلیم اور بیورو کریٹس پر سرکاری جامعات میں وائس چانسلر بننے کے دروازے ہمیشہ کے لئے بند کردیے۔\nایکسپریس نیوز کے مطابق سندھ حکومت نے وائس چانسلر بننے کی عمر کی حد 62 برس متعین کرتے ہوئے اسے سندھ اسمبلی سے منظور کیے جانے والے نئے ایکٹ کا باقاعدہ حصہ بنادیا گیا ہے جو اب قانون بن چکا ہے۔\nیہ ایکٹ 27 فروری 2025 کو گزٹ کی شکل میں جاری ہوا، جو سندھ اسمبلی سے بیورو کریٹس کو وائس چانسلر بنانے سمیت کئی ایک ترامیم کے ساتھ منظور ہوا تھا جس میں مذکورہ شق بھی شامل کردی گئی اور سندھ کی تمام 30 سرکاری جامعات کے منظور کیے گئے۔\nترمیمی ایکٹ 2025 میں مذکورہ شق بھی شامل کردی گئی، ایکٹ میں سندھ میں قانون کی واحد جامعہ \"شہید ذوالفقار علی بھٹو یونیورسٹی آف لاء\" (زابل) میں صرف ججز کی جانب سے وائس چانسلر کی آسامی پر درخواست دینے کی صورت میں انھیں عمر کی چھوٹ دی گئی ہے۔\nسندھ ہائی کورٹ کے ججز کے لیے عمر کی حد 63 جبکہ سپریم کورٹ کے ججز کے لیے یہ حد 67 برس رکھی گئی ہے تاہم اگر مذکورہ یونیورسٹی میں بھی کوئی ماہر تعلیم یا بیوروکریٹ درخواست دیتا ہے تو اس کی عمر کی حد 62 برس ہی ہوگی۔\nایکٹ میں کسی بھی سرکاری یونیورسٹی کے وائس چانسلر کی پہلی مدت ملازمت پوری ہونے پر انھیں بطور وائس چانسلر ایک بار پھر آئندہ مدت کے لیے توسیع دینے کی شق  شامل رکھی گئی ہے۔\n ایکٹ کے تحت اب اگر کوئی ماہر تعلیم یا بیوروکریٹ 62 برس کی عمر میں وائس چانسلر مقرر ہوتا یے تو وہ اپنے عہدے کی پہلی مدت 65 برس میں پوری کرے گا اور اس کے تحت اسے آئندہ مدت کے لیے توسیع ملتی یے تو وہ 69 برس تک وائس چانسلر رہے سکے گا۔\nاس سے قبل 62 برس کی حد صرف رولز میں تھی جبکہ ماضی میں یہ حد 65 برس تک رہی ہے۔\n یاد رہے کہ مذکورہ ایکٹ میں بیوروکریٹ کو وائس چانسلر بنانے کی راہیں کھل چکی ہیں جس کے مطابق ایک اکیڈمیشن کے لیے تو ضروری ہے کہ وہ فل پروفیسر بمعہ پی ایچ ڈی ہو لیکن  \" پی اے ایس، ایکس پی سی ایس، پی ایس ایس اور پی ایم ایس کیڈر کے گریڈ 21 کے افسر ماسٹرز ڈگری کی بنیاد پر وائس چانسلر کے لیے درخواست دینے کا اہل ہونگے۔",
        "published_date": "Thu, 15 May 25 16:19:56 +0000",
        "source": "Express Urdu"
    },
    {
        "guid": "b7d656053930e59b623070bfe176454d",
        "title": "پاک فضائیہ کے شاہینوں نے جس طرح 3 رافیل کو نشانہ بنایا اُسے مودی اور دنیا قیامت تک یاد رکھے گی، وزیراعظم",
        "link": "https://www.express.pk/story/2761649/pak-air-force-targeted-6-aircrafts-of-enemy-says-prime-minister-2761649/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے بھارت کی جارحیت کے خلاف شان دار فتح حاصل کرنے پر مسلح افواج کو مبارک باد دیتے ہوئے کہا ہے کہ پاک فضائیہ کے شاہینوں نے دشمن کے 5 نہیں بلکہ 6 جہاز مار گرائے ہیں اور جس طرح 3 رافیل کو نشانہ بنایا اُسے مودی اور دنیا قیامت تک یاد رکھے گی۔\nوزیراعظم شہباز شریف نے کامرہ ایئربیس میں پاک فضائیہ کے شاہینوں سے خطاب کرتے ہوئے کہا کہ آج میں آپ کو اپنی طرف سے اور پاکستان کے 24 کروڑ عوام کی طرف سے عظیم اور شان دار فتح پر دل کی گہرائیوں سے مبارک باد پیش کرنے آیا ہوں۔\nانہوں نے کہا کہ ابھی میں قوم کے عظیم ماؤں کے بیٹوں سے مل کر آیا ہوں جنہوں نے اس مختصر جنگ میں دشمن کے نہ صرف دانت توڑے بلکہ اس کے گھمنڈ اور غرور کو بھی اعلیٰ ترین پیشہ ورانہ مہارت اور دلیری کے ساتھ خاک میں ملایا۔\n\nان کا کہنا تھا کہ 6 مئی سے لے کر 10 مئی کے جو دن گزرے ہیں اور 10 مئی کو اختتام سے پہلے پوری دنیا کو آپ نے اپنی اعلیٰ ترین مہارت سے ورطہ حیرت میں ڈال دیا، دشمنوں کو آپ نے ان کے چاروں طبق روشن کردیے اور دوستوں اور بہی خواہوں کے اعتماد کو آسمان تک پہنچا دیا۔\nوزیراعظم نے کہا کہ پاکستان کی تاریخ میں اس سے شان دار فتح پہلے ہمیں کبھی نصیب نہیں ہوئی اور اس شان دار فتح سے نہ صرف دنیا کی سوچ تبدیل کردیا بلکہ خطے اورپوری دنیا میں توازن کو تبدیل کردیا ہے، اس سے بڑی اللہ تعالیٰ کی ہم پرمہربانی کوئی نہیں ہوسکتی۔\nان کا کہنا تھا کہ پاک فوج کی اس شان دار کامیابی پر ہم سب کی گردنیں اللہ کے حضور جھکی ہوئی ہیں مگر دشمن کو پیغام دیا کہ دوبارہ میلی سے دیکھا تو اس کو پاؤں تلے روند دیں گے۔\n\n \nانہوں نے کہا کہ جنہوں نے فرنٹ سے لیڈ کیا، ان میں سپہ سالار جنرل عاصم منیر کو مبارک پیش کرتا ہوں، ایئرچیف ظہیربابرسندھو اور نیول چیف کو مبارک پیش کرتا ہوں کہ 10 مئی کو پوری دنیا میں ایک گونج اٹھی کہ یہ جنگ پاکستان نے اپنی تیکنیکی مہارت، اپنی تحقیق سے حاصل کردہ مہارت سے جیتی ہے۔\n'دشمن کے 5 نہیں 6 جہاز مار گرائے'\nوزیراعظم نے کہا کہ ابھی ہم نے ایک شان دار پریزینٹیشن لی، اس میں صحیح صورت حال سامنے آئی اور آج میں قوم کو بلاخوف و تردید یہ بتا سکتا ہوں کہ ان شاہینوں نے دشمن کے 5 نہیں 6 جہاز مار گرائے ہیں اوراس کے ساتھ ڈرونز بھی مارے۔\n\n \nانہوں نے کہا کہ ایک ایسا دشمن جو آبادی کے لحاظ سے کئی گنا بڑا ہے اور حالیہ برسوں میں اس نے کئی سو ارب ڈالر خرچ کرکے دنیا کا سب سے جدید اسلحہ خریدا اور عالمی طاقتوں کو بتایا کہ اس خطے میں وہی تھانیدار اور وہی پولیس مین ہے لیکن 10 مئی کی شام کو شاہینوں نے اس تھانیدار کا بت پاش پاش کردیا اور رہتی دنیا تک اب وہ اس طرح غرور اور گھمنڈ میں مبتلا نہیں ہوگا۔\nوزیراعظم نے بتایا کہ اس مختصر جنگ کے چند گھنٹوں میں اپنی بہادری اور دلیری سے شاہینوں نے وہ تاریخ رقم کی ہے کہ قیامت تک دوست اور دشمن اس کو پڑھتے رہیں گے، 10 گھنٹوں سے کم وقت میں اس دشمن کو شکست دی اور پاکستان کا جھنڈا وہاں تک بلند کیا جہاں آج پوری دنیا احترام سے دیکھ رہی ہے۔\nانہوں نے کہا کہ میں اپنے شاہینوں اور قوم کے عقابوں کو دل کی گہرائی سے مبارک پیش کرتا ہوں، پوری قوم یک جان دو قالب ہیں اور پوری قوم اس جنگ میں ان کی کامیابی کے لیے دعا گو تھی۔\n'مودی قیامت تک یاد رکھے گا'\nوزیراعظم نے کہا کہ ابھی پریزینٹیشن میں بتایا گیا کہ شاہینوں نے 3 رافیل گرائے ہیں اور یہ معرکہ ان نوجوانوں نے سر کیا اور یہ رافیل کو آپ نے جو مارگرایا تو قرآن میں واقعہ آتا ہے کہ ابابیلوں نے ہاتھیوں کو شہ مات دی۔\nشہباز شریف نے پاک فضائیہ کے شاہینوں کو مخاطب کرکے کہا کہ آپ نے جے ایف 17 اور جو چینی ساختہ جہاز ہیں، اس کے ساتھ آپ نے رافیل کو نشانہ بنایا ہے اس سے قیامت تک مودی اور دنیا یاد رکھے گی۔\nقرآن مجید کی سورت الفیل کی تلاوت اور ترجمہ پیش کرتے ہوئے وزیراعظم نے کہا کہ تاریخ انہیں الفاظ میں رافیل کے مقابلے کو یاد رکھے گی۔\nانہوں نے کہا کہ آپ نے ایم ایم عالم، فیصل چوہدری، سرفراز رفیقی کی یاد دلادی، جن کی بہادری اور شجاعت کے قصے آج پوری قوم کی زبان پر ہیں۔\n'اس طرح مشاورت پاکستان کی تاریخ میں کبھی نہیں ہوئی'\nشہباز شریف نے کہا کہ آج یہاں بری، فضائی اور بحری فوج کے سربراہان بیٹھے ہوئے ہیں، اس طرح کی مشاورت اور شاید اس کی پاکستان کی تاریخ میں پہلے کوئی مثال موجود نہیں ہے، میں تاریخ کے ان اوراق کا گواہ ہوں جس میں اس طرح کی مشاورت کا ماضی میں فقدان تھا لیکن یہ وہ دردناک کہانیاں سنانے کا وقت نہیں ہے۔\n\n \nانہوں نے کہا کہ اس جنگ میں دشمن اور ہم میں یہ فرق تھا کہ ہم نے صبر اور تحمل اور برداشت کا دامن نہیں چھوڑا اور فیصلہ کیا کہ دشمن نے ہماری امن کی پیش کش کو جس گھمنڈ میں ٹھکرایا ہے اس کا جواب بہت سوچ سمجھ کر دیں گے۔\nان کا کہنا تھا کہ دشمن نے ننھے پھولوں کو ختم کردیا، جنہیں کھلنے سے پہلے مرجھا دیا، دشمن نے ان معصوم بچوں، ماؤں اور جوانوں کو نشانہ بنایا جبکہ ہم نے دشمن کی فوجی تنصیبات کو نشانہ بنا کر دشمن کے اوسان خطا کیے اور ان کے ہوش گم ہوگئے۔\nوزیراعظم نے کہا کہ وطن کے لیے ہمارے جو جوان جان کی قربانی دے گئے ہیں، قیامت تک ان کی قربانی کو کبھی بھلایا نہیں جائے گا ہم سب مل کر پاکستان کی مٹی کی لاج رکھیں گے اور صحیح معنوں میں قائد اعظم کا پاکستان بنائیں گے۔",
        "published_date": "Thu, 15 May 25 16:15:23 +0000",
        "source": "Express Urdu"
    },
    {
        "guid": "2d878d30f1d4e55862dc56f5a099afe9",
        "title": "جنوبی افریقا کے آٹھ کھلاڑی آئی پی ایل پلے آفس میں حصہ کیوں نہیں لیں گے؟",
        "link": "https://www.express.pk/story/2761648/wtc-ipl-release-playoffs-2761648/",
        "image_url": "https://img.express.pk/logo/expresslogo.webp",
        "article": "جنوبی افریقا کے آٹھ کرکٹرز ورلڈ ٹیسٹ چیمپئن شپ کے فائنل کے سبب آئی پی ایل کے پلے آف مرحلے میں حصہ نہیں لے سکیں گے۔\nکرک انفو کے مطابق ان آٹھ کھلاڑیوں میں کیگیسو رباڈا، ایڈن مارکرم، مارکو جینسن، ٹرسٹین اسٹبز، لنگی اینگیڈی، وائین مُلڈر، راین رکلٹن اور کوربن بوش شامل ہیں جو کہ جنوبی افریقا کے باقی اسکواڈ کے ساتھ 30 مئی کو ورلڈ ٹیسٹ چیمپئن شپ کی فائنل کے لیے برطایہ روانہ ہوں گے اور تین جون سے زمبابوے کے خلاف ارُن ڈیل میں وارم اپ میچ کھیلیں گے۔\nای ایس پی این کرک انفو نے اس بات کی تصدیق کی ہے کہ کرکٹ ساؤتھ افریقا کے آئی پی ایل انتظامیہ کے ساتھ کھلاڑیوں کی جلدی ریلیز کے حوالے سے معاملات طے پاگئے ہیں۔\nڈبلیو ٹی سی کا فائنل 11 جون سے لارڈز میں آسٹریلیا اور جنوبی افریقا کے درمیان کھیلا جائے گا۔",
        "published_date": "Thu, 15 May 25 16:05:02 +0000",
        "source": "Express Urdu"
    },
    {
        "guid": "bb2644664f589030dfd1876acfcd2a7c",
        "title": "بھارت کی سب سے بڑی سیاسی، عسکری اور سفارتی شکست ہوئی ہے، مشاہد حسین",
        "link": "https://www.express.pk/story/2761647/india-defeated-in-political-military-and-diplomatic-front-says-mushahid-hussain-syed-2761647/",
        "image_url": "https://img.express.pk/logo/expresslogo.webp",
        "article": "سابق سینیٹر مشاہد حسین سید نے بھارت کو منہ توڑ جواب دینے پر قوم، قومی قیادت اور پاک فوج کو مبارک باد دیتے ہوئے کہا ہے کہ بھارت کی سب سے بڑی سیاسی، عسکری اور سفارتی شکست ہوئی ہے۔\nکشمیر ہاؤس اسلام آباد میں گفتگو کرتے ہوئے مسلم لیگ (ن) کے رہنما اور سابق سینیٹر مشاہد حسین سید نے کہا کہ مقبوضہ کشمیر کے مظلوم عوام کو واضح پیغام دیا گیا کہ آپ تنہا نہیں ہیں اور پاکستان آپ کے ساتھ ہے۔\nان کا کہنا تھا کہ پاکستان کے پاس ہمت بھی ہے، صلاحیت بھی، نیت بھی اور طاقت بھی ہے، بھارت کی جارحیت، بالادستی اور بربریت کا منہ توڑ جواب دیا گیا اور جب تک کشمیریوں کو آزادی نہیں ملتی، پاکستان پیچھے نہیں ہٹے گا۔\nمشاہد حسین سید نے کہا کہ 1962 کے بعد بھارت کی سب سے بڑی سیاسی، عسکری اور سفارتی شکست ہوئی، بھارت کا خود ساختہ امیج بے نقاب ہو چکا ہے اور پاکستانی قوم، قیادت اور افواج کو عظیم کامیابی پر مبارک ہو۔\nآرمی چیف جنرل عاصم منیر، ایئر چیف مارشل ظہیر احمد بابر سدھو کو خراج تحسین پیش کرتے ہوئے انہوں نے کہا کہ پاکستانی فورسز کا پیشہ ورانہ معیار دنیا کے سامنے آیا ہے۔\nسابق سینیٹر نے کہا کہ بھارت ایک ریاستی دہشت گرد ملک ہے لہٰذا عالمی برادری کو ہوشیار رہنا ہوگا، امریکا، کینیڈا اور قطر میں بھارت کے دہشت گردی کے اقدامات ریکارڈ پر ہیں۔\nانہوں نے کہا کہ صرف 4 سال میں بھارت نے پاکستان کے خلاف 20 سے زائد دہشت گردی کے حملے کیے ہیں، جوہری ہتھیار ایک انتہا پسند حکومت کے ہاتھوں میں ہیں، اسی لیے دنیا خبردار رہے۔\nمشاہد حسین سید نے کہا کہ آر ایس ایس ایک فاشسٹ اور نسل پرست تنظیم ہے جو صرف نفرت پھیلاتی ہے، بھارت کی پاکستان سے متعلق معاشی، سفارتی اور سیکیورٹی نقصان پہنچانا، تین سطح کی حکمت عملی ہے۔\nان کا کہنا تھا کہ عالمی مالیاتی ادارہ (آئی ایم ایف) کو بھی بھارت نے پاکستان کے خلاف استعمال کرنے کی کوشش کی، 1971 کے بعد پاکستان نے جو قرض تاریخ پر تھا، وہ ہم نے اب چکا دیا ہے۔\nمشاہد حسین سید نے کہا کہ کشمیر کے معاملے پر اگر بھارت نے ہٹ دھرمی کی تو اس کی لڑائی براہ راست امریکا کے صدر ڈونلڈ ٹرمپ سے ہوگی کیونکہ ٹرمپ نے کشمیر پر ثالثی کا کہا ہے۔",
        "published_date": "Thu, 15 May 25 15:16:39 +0000",
        "source": "Express Urdu"
    },
    {
        "guid": "8ad544dec05f86de4f28efeb4e8cfeff",
        "title": "پاکستان کی ایٹمی تنصیبات سے متعلق عالمی جوہری توانائی ایجنسی نے بھارتی پروپیگنڈا بے نقاب کردیا",
        "link": "https://www.express.pk/story/2761646/iaea-reject-india-baseless-cliam-pakistan-atomic-2761646/",
        "image_url": "https://img.express.pk/logo/expresslogo.webp",
        "article": "عالمی ایٹمی توانائی ایجنسی نے پاکستان کی جوہری تنصیب سے تابکاری کے بھارتی پروپیگنڈے کو بے نقاب کردیا۔\nبھارتی وزیر دفاع اور میڈیا نے پروپیگنڈا کیا تھا کہ انڈیا کے میزائل حملے میں پاکستان کی کیرانہ ہلز میں جوہری تنصیب کو نقصان پہنچا ہے جس کے بعد سے تابکاری ہورہی ہے۔\nبھارتی وزیر دفاع نے عالمی ایٹمی ایجنسی (آئی اے ای اے) سے مطالبہ کیا تھا کہ وہ پاکستان کے حوالے سے اقدامات کرے، اُن کا مطالبہ سختیوں اور پابندیوں کیلیے تھا۔\nعالمی ایجنسی نے بتایا کہ اُن کی ٹیم نے پاکستان کا دورہ کیا اور اس دوران یہ ثابت ہوئی کہ بھارتی حملوں میں پاکستان کی تمام جوہری تنصیبات محفوظ رہی ہیں۔\nایجنسی نے بھارتی پروپیگنڈے کو بے نقاب کرتے ہوئے کہا کہ پاکستان کی کسی جوہری تنصیب سے تابکاری مواد کا کوئی اخراج نہیں ہوا ہے۔\nواضح رہے کہ پہلگام واقعے کے بعد سے بھارت پاکستان کے خلاف مسلسل پروپیگنڈوں میں مصروف ہیں اور اُسے ہر سازش پر منہ کی کھانی پڑ رہی ہے، اب اس معاملے پر بھی عالمی ایجنسی نے بھارتی وزیر دفاع کے جھوٹ کو بے نقاب کردیا ہے۔",
        "published_date": "Thu, 15 May 25 15:14:50 +0000",
        "source": "Express Urdu"
    },
    {
        "guid": "2a7a1abc34cca19c5a5d49154953cec1",
        "title": "جنگ میں بھارت کو کم ازکم 3 ارب ڈالر کا نقصان ہوا، اسحاق ڈار",
        "link": "https://www.express.pk/story/2761645/india-suffered-losses-of-at-least-three-billion-dollars-in-the-war-ishaq-dar-2761645/",
        "image_url": "https://img.express.pk/logo/expresslogo.webp",
        "article": "نائب وزیراعظم اور وزیر خارجہ اسحاق ڈار نے کہا ہے کہ جنگ میں انڈیا کا کم ازکم تین ارب ڈالر کا نقصان ہوا ہے جب کہ ہمارے ہاں جانی نقصان ہوا ہم نے فوجی تنصیبات پر جب کہ بھارت نے شہری آبادی کو نشانہ بنایا۔\nسینیٹ میں اظہار خیال کرتے ہوئے اسحاق ڈار نے کہا کہ 7 مئی کو 70 سے 80 بھارتی طیارے پاکستان آئے اور بھارتی طیاروں نے 24 پے لوڈز (بارودی مواد) ریلیز کیے، یہ دہشت گردوں پر نہیں مساجد اور معصوم شہریوں پر گرائے، ہم نے ان کے پانچ طیارے \nگرائے۔\nاسحاق ڈار نے کہا کہ پاکستان سے جنگ میں انڈیا کا کم ازکم تین ارب ڈالر کا نقصان ہوا ہے جب کہ ہمارے ہاں جانی نقصان ہوا وجہ یہ کہ بھارت نے شہری آبادی کو نشانہ بنایا جب کہ ہم نے بھارت کی صرف فوجی تنصیبات کو نشانہ بنایا کسی شہری آبادی پر حملہ نہیں کیا، ہمارے شہدا میں زیادہ تعداد عورتوں، بچوں اور معمر افراد کی ہے۔",
        "published_date": "Thu, 15 May 25 15:14:25 +0000",
        "source": "Express Urdu"
    },
    {
        "guid": "a1255c517bc387e3d0798791c9701f4c",
        "title": "غیر ملکی کھلاڑیوں کے خدشات، آئی پی ایل انتظامیہ گھٹنے ٹیکنے پر مجبور",
        "link": "https://www.express.pk/story/2761644/ipl-surrender-rules-change-2761644/",
        "image_url": "https://img.express.pk/logo/expresslogo.webp",
        "article": "غیر ملکی کھلاڑیوں کی جانب سے بھارت میں عدم تحفظ کے خدشات دکھائے جانے پر آئی پی ایل انتظامیہ گھٹنے ٹیکنے پر مجبور ہوگئی۔\nآئی پی ایل انتظامیہ نے لیگ کے حتمی مراحل کو مکمل کرنے کے لیے فرنچائزز کو کھلاڑیوں کے وقتی متبادل سائن کرنے کی اجازت دے دی ہے۔\nپاکستان پر بھارتی جارحیت کے بعد حالات کشیدہ ہونے کے باعث لیگ کو غیر معینہ مدت کے لیے ملتوی کرنا پڑ گیا تھا جس کے بعد کچھ کھلاڑیوں نے سیکیورٹی کی پیشِ نظر واپس بھارت آنے سے انکار کردیا تھا۔\nلیگ کو مکمل کرنے کی غرض سے اس صورتحال سے نمٹنے کے لیے آئی پی ایل انتظامیہ نے قوانین میں تبدیلی کرتے ہوئے اب فرنچائزز کو وقتی متبادل کو سائن کرنے کی اجازت دے دی ہے۔\nواضح رہے اس سے قبل آئی پی ایل قواعد کے مطابق کھلاڑیوں کے عارضی متبادل کی اجازت نہیں تھی۔",
        "published_date": "Thu, 15 May 25 15:12:23 +0000",
        "source": "Express Urdu"
    },
    {
        "guid": "9b265f5ea3ace63966239be1925501b6",
        "title": "مودی کیلیے بری خبر؛ ٹرمپ نے آئی فون کی بھارت میں پروڈکشن پر’ایپل‘ کو خبردار کردیا",
        "link": "https://www.express.pk/story/2761643/donald-trump-apple-mobile-production-2761643/",
        "image_url": "https://img.express.pk/logo/expresslogo.webp",
        "article": "صدر ڈونلڈ ٹرمپ نے ایپل کے سی ای او ٹِم کُک پر دباؤ ڈالا ہے کہ وہ آئی فون کی پروڈکشن کو بھارت منتقل نہ کریں۔\nعالمی خبر رساں ادارے کے مطابق صدر ٹرمپ نے ایپل کی بھارت میں بڑھتی ہوئی سرمایہ کاری پر ناراضی کا اظہار کرتے ہوئے بتایا کہ میری ایپل کے سی ای او سے کل تھوڑی سی بحث ہوئی۔\nڈونلڈ ٹرمپ کے بقول انھوں نے ٹم کک سے کہا کہ میرے دوست میں نے تمہارے ساتھ بہت اچھا سلوک کیا لیکن اب سن رہا ہوں کہ تم بھارت میں بڑے پیمانے پر پروڈکشن کا ارادہ رکھتے ہو۔ میں نہیں چاہتا کہ ایسا ہو۔\nمزید پڑھیں : قطر کے ایئر بیس پر امریکی فوجیوں کے سامنے صدر ٹرمپ کا رقص؛ ویڈیو وائرل\nڈونلڈ ٹرمپ نے اپنے بیان میں کہا کہ ایپل نے پہلے امریکا میں 500 ارب ڈالر کی سرمایہ کاری کا وعدہ کیا تھا اور اب اسے امریکی معیشت میں مزید حصہ ڈالنا چاہیے۔\nامریکی صدر نے دعویٰ کیا کہ ایپل امریکا میں آئی فونز کی پیداوار بڑھا رہا ہے تاہم اس حوالے سے کوئی تفصیل فراہم نہیں کی۔\nدوسری جانب ایپل اس وقت بھارت میں اپنی پیداوار بڑھانے پر کام کر رہا ہے اور آئندہ چند برسوں میں وہاں دنیا بھر کے 25 فیصد آئی فونز تیار کیے جانے کی توقع ہے۔\nایپل کا یہ اقدام چین پر انحصار کم کرنے کی حکمت عملی کا حصہ ہے جہاں اب بھی ایپل کے زیادہ تر فلیگ شپ آئی فون تیار ہوتے ہیں۔\nایپل کا مینوفیکچرنگ پارٹنر، فاکسکون، حال ہی میں بھارتی حکومت سے ایچ سی ایل گروپ کے ساتھ مل کر سیمی کنڈکٹر پلانٹ بنانے کی منظوری حاصل کر چکا ہے۔\nڈونلڈ ٹرمپ نے اپنے بیان میں امریکا اور بھارت کے درمیان تجارتی تعلقات کا بھی ذکر کیا۔ انھوں نے بھارت کو دنیا کا سب سے زیادہ ٹیرف لینے والا ملک قرار دیا تاہم یہ بھی بتایا کہ بھارت نے حالیہ تجارتی معاہدے کی تجویز کے تحت کچھ ٹیرف ختم کرنے کی پیشکش کی ہے۔\nیہ بھی پڑھیں : ایران کیساتھ جوہری معاہدہ طے ہونے کے قریب پہنچ گیا، صدر ٹرمپ کا دعویٰ\nیاد رہے کہ اپریل میں امریکا نے نئی تجارتی پالیسی کے تحت بھارتی مصنوعات پر 26 فیصد ٹیرف عائد کیا تھا جو فی الحال عارضی بنیادوں پر نافذ العمل ہے۔\nاگرچہ ایپل امریکا میں Mac Pro تیار کرتا ہے اور ٹیکساس میں اپنے AI سسٹم کے لیے سرورز بنانے کا منصوبہ رکھتا ہے۔\nتاہم ماہرین کا کہنا ہے کہ امریکا میں بڑے پیمانے پر آئی فون تیار کرنا فی الحال ممکن نہیں کیونکہ اس کی لاگت فی فون 1,500 ڈالر سے بڑھ کر 3,500 تک ہوسکتی ہے۔\nایپل کی انتظامیہ کی جانب سے امریکی صدر ٹرمپ کے تازہ بیان پر تاحال کوئی ردعمل سامنے نہیں آیا۔",
        "published_date": "Thu, 15 May 25 15:08:21 +0000",
        "source": "Express Urdu"
    },
    {
        "guid": "https://www.bbc.com/urdu/articles/crk2e2gyrnjo#0",
        "title": "انڈیا، پاکستان کشیدگی کے دوران اروناچل پردیش میں ناموں کو بدل کر چین کیا پیغام دینا چاہتا ہے؟",
        "link": "https://www.bbc.com/urdu/articles/crk2e2gyrnjo",
        "image_url": "https://ichef.bbci.co.uk/news/1024/branded_urdu/fae4/live/b619cd60-3242-11f0-96c3-cf669419a2b0.jpg",
        "article": "چین نے انڈیا کی ریاست اروناچل پردیش میں پہاڑوں، رہائشی علاقوں، دریاؤں اور پہاڑی دروں سمیت 27 مختلف مقامات کا انڈین نام بدل کر انھیں چینی نام دینے کا اعلان کیا ہے۔\nچین کی جانب سے یہ فیصلہ ایک ایسے وقت میں کیا گیا جب پاکستان اور انڈیا کے درمیان چار روزہ خونریز جھڑپوں کے بعد سیزفائر کا اعلان ہوئے ابھی چند روز ہی ہوئے تھے۔\nچین کی وزارت شہری ہوابازی کی جانب سے جاری کی گئی فہرست کے مطابق جن 27 مقامات کے نام تبدیل کیے گئے ہیں اُن میں اروناچل پردیش کے 15 پہاڑ، پانچ رہائشی علاقے اور پانچ پہاڑی درے، دو دریا اور ایک جھیل شامل ہیں۔\nان مقامات کے نئے نام چینی اور تبتی زبانوں میں رکھے گئے ہیں۔\nچینی وزارت شہری ہوابازی نے اپنے ایک بیان میں کہا ہے کہ ’جغرافیائی ناموں کے انتظام سے متعلق سٹیٹ کونسل کی متعلقہ شقوں کے تحت اور متعلقہ محکموں کے مشورے سے چین کے زنگنان خطے کے کچھ جغرافیائی ناموں کو چینی نام دے دیا گیا ہے۔‘\nیاد رہے کہ چین انڈیا کی شمال مشرقی ریاست اروناچل پردیش کو جنوبی تبت قرار دیتا ہے اور چین نے اسے ’زنگنان‘ کا نام دے رکھا ہے۔ سنہ 1962 میں اس خطے میں انڈیا اور چین کے درمیان جنگ بھی ہو چکی ہے۔\nدوسری جانب انڈیا نے چین کے اس اقدام کو ’بےمعنی‘ اور ’مضحکہ خیز‘ قرار دیتے ہوئے مسترد کر دیا ہے۔ \nانڈیا کی وزارت خارجہ کے ترجمان رندھیر جیسوال نے کہا ہے کہ ’بیجنگ انڈیا کی ریاست اروناچل پردیش کےمقامات کو نئے نام دینے کی بے معنی اور مضحکہ خیز کوششیں کرتا رہا ہے۔ ہم اپنے اصولی موقف کے مطابق ان کوششوں کو قطعی طور پر مسترد کرتے آئے ہیں۔ نئے نئے نام تخلیق کرنے سے یہ ناقابل تردید حقیقت نہیں بدل سکتی کہ اروناچل پردیش انڈیا کا اٹوٹ انگ تھا، ہے اور ہمیشہ رہے گا۔‘\nیاد رہے کہ چین اس سے پہلے بھی چار بار اروناچل پردیش کے دریاؤں، پہاڑوں، قصبوں اور دیہات کے نام بدل کر انھیں چینی نام دینے کا اعلان کر چکا ہے لیکن اس بار انڈیا، پاکستان کشیدکی کے بیچ چین کی جانب سے ناموں کی تبدیلی کے وقت کو تجزیہ کار محض اتفاق ماننے کے لیے تیار نہیں۔\nدلی یونیورسٹی میں چینی امور کی پروفیسر ڈاکٹر ریتوشا تیواری نے بی بی سی سے بات کرتے ہوئے کہا کہ ناموں کی تبدیلی کا وقت اتفاقیہ نہیں بلکہ یہ چین کی جانب سے بہت سوچ سمجھ کر اٹھایا گیا اقدام ہے۔\nانھوں نے کہا کہ ’اِس وقت انڈیا اور پاکستان کے درمیان صورتحال بہت کشیدہ ہے اور اس ٹکراؤ میں چین کا جو کردار ہے، وہ کُھل کر سامنے آیا۔ اگر یہ محض اتفاق ہوتا تو وہ اپنے کردار کو صاف رکھنے کے لیےنام بدلنے کا یہ قدم اس مرحلے پر نہیں اٹھاتے۔ اس وقت جب انڈیا، پاکستان سرحد پر زبردست کشیدگی کی صورتحال ہے تو اِن حالات میں یہ فہرست جاری کرنا اچھی نیت کا عکاس نہیں۔‘\nپروفیسر ریتوشا تیواری کا مزید کہنا تھا کہ اسی طرح کا قدم چین  نے اپریل 2024 میں بھی اٹھایا تھا جب انھوں نے اروناچل پردیش کے 30 مقامات کا نام بدل کر ان کا چینی نام رکھ دیا تھا۔ \nاسی طرح سنہ 2023 میں بھی چین کی وزارت شہری ہوابازی نے 11 جگہوں کے نام بدل کر انھیں چینی نام دیے تھے اور ان تمام مواقع پر انڈیا نےاس کے خلاف سخت احتجاج کیا تھا۔\nسنہ 2024 میں چین کی جانب سے علاقوں کے نام بدلنے پر انڈیا کی وزارت خارجہ نے اسے ’نام ایجاد کرنے اور حقیقت کو تبدیل کرنے کی ایک بے معنی کوشش‘ قرار دیا تھا۔\nانڈین وزیر خارجہ ایس جے شنکر نے میڈیا سے بات کرتے ہوئے کہا تھا کہ 'اگر میں آپ کے گھر کا نام بدل دوں تو کیا وہ میرا ہو جائےگا؟'\nپروفیسر ریتوشا تیواری کہتی ہیں کہ یہ معاملہ انڈیا کے اقتدار اعلیٰ سےمنسلک ہے۔ ’چین کی جانب سے یہ اچھے اشارے نہیں ہیں۔ چین پر یہ الزام بھی لگتا آیا ہے کہ وہ سفارتکاری کو دباؤ میں لانے کی کوشش کرتا ہے، یعنی وہ منفی سفارتکاری کو آگے بڑھاتا ہے۔ انڈیا ایک طرف چین سے اپنے تعلقات معمول پر لانے کی کوشش کر رہا ہے اور ماضی میں پیدا ہونے والی کشیدگی سے دونوں ملک باہر آ چکے ہیں اور امن بحال ہو چکا ہے مگر ایسے میں علاقائی دعوی کرنا انڈیا کے اقتدار اعلیٰ کو براہ راست نقصان پہنچاتا ہے۔‘\nان کا مزید کہنا تھا کہ ماضی میں چین تاوانگ کے علاقے پر اپنا دعوی کرتا تھا مگر اب وہ دیگر جگہوں کو چینی نام دے کر پوری ریاست اروناچل پردیش پر دعویٰ کرنے لگا ہے۔ اس سے سرحدی تنازع اور بھی بڑھتا جا رہا ہے، اور یہی دونوں ملکوں کے تعلقات میں مسئلے کی بنیاد ہے۔\nدفا‏عی امور کے تجزیہ کار پروین ساہنی  کا کہنا ہے کہ ’یہ سیدھی سی بات ہے کہ چین نے  اروناچل پردیش میں، جسے وہ زنگنان کہتا ہے، نام بدلنے کا اعلان اس وقت یہ بتانے کے لیے کیا ہے کہ وہ پاکستان کے ساتھ کھڑے ہیں۔ وہ یہ بیان دیتے رہتے ہیں کہ وہ پاکستان کی سکیورٹی کو سپورٹ کرتے ہیں۔ اسی بات کو انھوں نے اس ٹائمنگ سے دوسرے طریقے سے بتایا ہے کہ وہ  پاکستان کے ساتھ کھڑے ہیں۔‘\nانھوں نے کہا کہ چین کے اس اقدام پر کسی کو کوئی حیرت نہیں ہونی چاہیے کیونکہ بقول ان کے یہ غلط سوچ ہے کہ انڈیا اور چین کے تعلقات معول کی طرف جا رہے ہیں۔ \nانھوں نے کہا کہ ’یہ تعلقات نارمل نہیں ہو سکتے۔ اس کی سب سے بڑی وجہ یہ  ہے انڈیا یہ طے کر چکا ہے کہ اسے یہ دکھانا ہے کہ وہ خطے میں چین کے ساتھ کمپیٹ (مقابلہ) کر رہا ہے، اس لیے اگر آپ مقابلہ کر رہے ہیں تو نارمل رشتہ نہیں ہو سکتا۔ دوسرے انڈیا یہ نہیں چاہتا کہ چین سے تعلقات کے سلسلے میں امریکہ ناراض ہو کیونکہ امریکہ اور چین کے درمیان اس وقت کشیدگی ہے۔ اسی لیے چین نے یہ ٹائمنگ منتخب کی، صرف یہ بتانے کے لیے چین پاکستان کے ساتھ کھڑا ہے۔ وہ تو ان کے ہتھیاروں اور بیانات سے نظر آ ہی رہا ہے، اب اس میں انھوں نے ایک کڑی اور جوڑ دی۔‘\nیاد رہے کہ انڈیا اور چین کے درمیان انگریزوں کے دور حکومت میں میکموہن لائن کو سرحد کے طور پر تسلیم کیا گیا لیکن بعد میں چین نے اس لائن کو سرحد ماننے سے انکار کر دیا۔ اب دونوں ملکوں کے درمیان شمال مشرقی ریاستوں سے اتراکھنڈ ہوتی ہوئی لداخ خطے تک  3800 کلومیٹر لمبی سرحد  ایکچول لائن آف کنٹرول کہا جاتا ہے۔\nسنہ  2020 میں لداخ میں گلوان وادی میں دونوں ملکوں کی افواج میں خونریز تصادم ہوا تھا جس میں 20 انڈین اور چار چینی فوجی مارے گئے تھے۔ اس ٹکراؤ کے بعد دوںوں ملکوں کے تعلقات بہت خراب ہو گئے تھے تاہم ماہرین کے مطابق گذشتہ کچھ مہینوں سے تعلقات میں بہتری آنا شروع ہوئی تھی جسے اس حالیہ اقدام کے نتیجے میں ٹھیس پہنچ سکتی ہے۔",
        "published_date": "Fri, 16 May 2025 10:45:43 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cvg589v187qo#0",
        "title": "سیٹلائٹ پر نظر آنے والا ’اسامہ بن لادن کا سایہ‘ اور کوریئر کی تلاش: نیٹ فلکس سیریز میں ایبٹ آباد آپریشن کی کہانی",
        "link": "https://www.bbc.com/urdu/articles/cvg589v187qo",
        "image_url": "https://ichef.bbci.co.uk/news/1024/branded_urdu/48d6/live/bbe05140-3253-11f0-8f4d-8b01a6224c0f.jpg",
        "article": "یہ سنہ 2011 کے ابتدا کی بات ہے۔ امریکی سرزمین پر سب سے بڑے حملوں میں سے ایک ’نائن الیون‘ کو گزرے تقریباً 10 سال ہو چکے تھے مگر اِس کی ذمہ داری قبول کرنے والے کالعدم گروہ القاعدہ کے بانی سربراہ اسامہ بن لادن اب تک امریکہ کی گرفت سے باہر تھے۔\nمگر پھر منظر نامہ بدلتا ہے اور دو مئی 2011 کے روز امریکہ کے صدر براک اوباما اور سیکریٹری خارجہ ہلری کلنٹن دیگر اعلیٰ امریکی عہدیداروں کے ہمراہ وائٹ ہاؤس کے اُس سٹیوئیشن روم میں موجود تھے جہاں پاکستان کے شہر ایبٹ آباد میں اسامہ بن لادن کے کمپاؤنڈ پر کیا جانے والا امریکی آپریشن دکھایا جا رہا تھا۔\nاور اب 14 مئی 2025 کو ریلیز ہونے والی نیٹ فلکس سیریز ’امریکن مین ہنٹ: اسامہ بن لادن‘ میں ان سوالوں کے جواب دینے کی کوشش کی گئی ہے کہ اسامہ بن لادن کو پکڑنے میں امریکہ کو قریب ایک دہائی کا عرصہ کیوں لگا اور اس دوران انسداد دہشتگردی کے ماہرین اور سی آئی اے کے اہلکاروں کو اس ضمن میں کِن مشکلات کا سامنا کرنا پڑا۔\nنیٹ فلکس سیریز میں دعویٰ کیا گیا ہے کہ امریکہ کے ’آپریشن نیپچون سپیئر‘ کو اس قدر خفیہ رکھا گیا تھا کہ صدر اوباما نے حکم دیا کہ اسامہ بن لادن کے کمپاؤنڈ کے بارے میں ’ہماری حکومت میں بھی کسی کو پتا نہیں چلنا چاہیے۔‘\n’امریکن مین ہنٹ: اسامہ بن لادن‘ تین قسطوں پر مشتمل سیریز ہے۔ اس کی پہلی قسط نائن الیون کے حملوں اور امریکی ردعمل کے بارے میں ہے۔ \nدوسری قسط میں اسامہ بن لادن کو پکڑنے کی غرض سے کی گئی امریکی کارروائیوں میں پے در پے ناکامیوں اور مایوسی کا تذکرہ کیا گیا جبکہ تیسری قسط ’آپریشن نیپچون سپیئر‘ کے بارے میں ہے جس میں بالآخر امریکہ اسامہ بن لادن کو پکڑنے میں کامیاب ہو جاتا ہے۔\nاس سیریز میں امریکہ کی سینٹرل انٹیلیجنس ایجنسی (سی آئی اے) کے سابق عہدیداران اور تجزیہ کار دعویٰ کرتے ہیں کہ افغانستان میں مداخلت کے فوراً بعد تورہ بورہ کی لڑائی اسامہ بن لادن کو پکڑنے کا ایک سنہری موقع تھا مگر اس میں ناکامی ہوئی تھی۔\nاس کے بعد بہت برسوں تک امریکی عوام اور حکام کے ذہنوں میں یہی سوال رہا کہ اسامہ بن لادن کہاں ہیں؟ سیریز میں سی آئی اے کی تجزیہ کار سنڈی سٹورر بتاتی ہیں کہ ’یہ تشویش تھی کہ اسامہ بن لادن اور القاعدہ کے دوسرے ارکان افغانستان چھوڑ کر کہیں بھی جا سکتے ہیں۔ وہ سرحد پار کر کے پاکستان، ایران جا سکتے ہیں یا پرواز لے کر کہیں بھی چھپ سکتے ہیں۔‘\nاس سریز میں سی آئی اے حکام بتاتے ہیں کہ اسامہ بن لادن کی تلاش 1996 سے جاری تھی مگر وہ کسی نہ کسی طرح امریکی کارروائیوں میں بچنے میں کامیاب رہتے تھے۔\nامریکی صدر کے ڈیلی انٹیلیجنس بریفر اور سی آئی اے کے سابق اہلکار مائیکل موریل سریز میں بتاتے ہیں کہ افغانستان سے نکلنے کے بعد القاعدہ چھپی نہیں بلکہ اس نے مزید حملوں کی منصوبہ بندی شروع کر دی تھی۔ امریکی حکام کو خدشہ تھا کہ عالمی سطح پر القاعدہ کے ٹھکانوں کے ذریعے نئے حملوں کے منصوبے بنائے جا رہے ہیں۔\nدوسری قسط میں بتایا جاتا ہے کہ امریکی کارروائیوں میں کیسے پاکستان سے اسامہ بن لادن کے ساتھیوں کو پکڑا گیا اور انھیں تفتیش کے لیے گوانتانامو بے کے حراستی مرکز میں منتقل کیا گیا۔\nسی آئی اے کے حکام بتاتے ہیں کہ راولپنڈی سے گرفتار ہونے والے خالد شیخ محمد سمیت دیگر کو تفتیش کے دوران جسمانی و نفسیاتی تشدد کا نشانہ بنایا گیا، جیسا 100 گھنٹے تک مسلسل سونے نہ دینا مگر اس کے باوجود بن لادن کے قریبی ساتھیوں نے اُن کے ٹھکانے کا نہیں بتایا۔\nدوسری طرف نائن الیون حملوں کی ہر برسی کے موقع پر امریکی حکام سے یہی سوال پوچھا جا رہا تھا کہ بن لادن کہاں ہیں اور انھیں اب تک کیوں نہیں پکڑا جا سکا؟\nسیریز میں بتایا گیا کہ کیسے القاعدہ کے حملوں میں سی آئی اے کے اپنے اہلکاروں اور کنٹریکٹرز کی اموات بھی ہوئیں۔\nسیریز میں دعویٰ کیا گیا ہے کہ امریکی انٹیلیجنس حکام کو اسامہ بن لادن کو پکڑنے کی حکمت عملی تبدیل کرنا پڑی تھی۔ انھوں نے اسامہ بن لادن کے ویڈیو پیغامات کا جائزہ لینا شروع کیا اور یہ کھوج لگائی کہ یہ ویڈیوز کیسے خفیہ طریقوں سے منظر عام پر لائی جاتی ہیں۔\nامریکی حکام اسامہ بن لادن کی ویڈیوز ایک جگہ سے دوسری جگہ منتقل کرنے والے کوریئرز کی تلاش میں تھے۔\nاسی سلسلے میں ’ابو احمد‘ کا نام سنہ 2002 میں سامنے آیا تھا۔ سابق سی آئی اے اہلکار مائیکل موریل دعویٰ کرتے ہیں کہ جب امریکی تحویل میں موجود خالد شیخ محمد سے ابو احمد کے بارے میں پوچھا گیا کہ انھوں نے بتایا کہ ’میں نے ابو احمد کے بارے میں سنا ہے لیکن وہ اب القاعدہ کے ساتھ کام نہیں کرتے۔‘\n’جب وہ اپنے سیل میں واپس گئے، جسے ہم نے بگ کیا ہوا تھا، تو انھوں نے تمام القاعدہ ارکان سے کہا کوئی بھی کوریئر کے بارے میں کچھ نہ بتائے۔۔۔ (خالد شیخ محمد) کو معلوم تھا کہ وہی ہمیں اسامہ بن لادن تک لے جا سکتے ہیں۔‘\nسیریز میں دعویٰ کیا گیا ہے کہ آٹھ سال تک امریکی انٹیلیجنس ادارے ابو احمد کو ڈھونڈ رہے تھے۔ سی آئی اے کے سابق ڈائریکٹر لیون پنیٹا سیریز میں بتاتے ہیں کہ سنہ 2010 میں ان کا فون پشاور میں ٹریک کیا گیا۔ ان کی ایک فون کال انٹسرسیپٹ کی گئی جس میں انھیں یہ کہتے سُنا گیا کہ وہ ’ابھی بھی وہی کام کر رہے ہیں۔‘\nسیریز میں بتایا گیا کہ ابو احمد کی تلاش امریکی حکام کو ایبٹ آباد کے کمپاؤنڈ تک لے گئی جس کے قریب ہی پاکستانی فوج کی کاکول اکیڈمی واقع تھی۔ اس بڑے گھر کی دیواریں 12 سے 18 فٹ اونچی تھیں اور اس گھر کو ابو احمد نے سنہ 2005 میں خریدا تھا۔ اس کی بالکونی بھی دیوار سے ڈھکی گئی تھی جس نے امریکی حکام کو شکوک و شبہات میں مبتلا کیا۔\nلیون پنیٹا کہتے ہیں کہ ’یہ واضح ہو گیا تھا کہ وہاں کوئی ہائی ویلیو شخصیت موجود ہے۔‘ وہ بتاتے ہیں کہ پاکستان میں موجود ڈاکٹر شکیل آفریدی کے ساتھ مل کر خاندان کے افراد کے خون کے نمونے حاصل کرنے کی بھی کوشش کی گئی تھی۔\nسیریز میں دعویٰ کیا گیا کہ امریکی انٹیلیجنس حکام نے سیٹلائٹ مناظر سے دیکھا کہ ایک معمر شخص کمپاؤنڈ میں چہل قدمی کرتا ہے۔ اس شخص کے سائے سے اُس کے قد کا اندازہ لگایا گیا، جو اتنا ہی بنتا تھا جتنا بن لادن کا قد تھا مگر لیون پنیٹا نے بتایا کہ گھر کی دیواریں اونچی ہونے کی وجہ سے چہل قدمی کرنے والے اُس شخص کے چہرے کی تصویر حاصل نہ کی جا سکی۔\nبراک اوباما کے حکم پر بن لادن کے کمپاؤنڈ پر ریڈ کے لیے امریکی نیوی سیل ٹیم سِکس کو ذمہ داری سونپی گئی جس نے کئی مہینوں تک اس کی تیاری کی۔\nاس آپریشن کے بارے میں اہم بات یہ تھی کہ نائب امریکی صدر جو بائیڈن، جو بعد میں امریکی صدر بھی بنے، کا خیال تھا کہ اس حوالے سے انٹیلیجنس کمزور ہے اور اس نوعیت کے آپریشن کا امریکہ، پاکستان تعلقات پر اثر پڑ سکتا ہے۔\nلیون پنیٹا بتاتے ہیں کہ ’ہمارے پاس 100 فیصد انٹیلیجنس نہیں تھی کہ اسامہ وہیں موجود ہیں۔‘\nوائٹ ہاؤس میں انسداد دہشتگردی کے سابق سربراہ جان برینن نے سیریز میں بتایا کہ ’صدر اوباما نے واضح کہا کہ ہم پاکستانیوں کو مطلع نہیں کریں گے‘ جبکہ لیون پنیٹا کو خدشہ تھا کہ اس آپریشن سے امریکہ کی پاکستان کے ساتھ جنگ شروع ہو سکتی ہے۔ \nخیال رہے کہ ایبٹ آباد آپریشن کے بعد پاکستانی دفتر خارجہ نے تصدیق کی تھی کہ امریکی فوج نے اس آپریشن کے لیے کوئی پاکستانی اڈہ استعمال نہیں کیا جبکہ امریکی ہیلی کاپٹر ’پہاڑی علاقے میں ریڈار پر بلائنڈ سپاٹس استعمال کرتے ہوئے پاکستانی فضائی حدود میں داخل ہوئے تھے۔‘\nدو مئی کو امریکی سیل ٹیم سِکس افغانستان میں جلال آباد کے امریکی اڈے سے ایبٹ آباد پہنچی تھی مگر دو میں سے ایک ہیلی کاپٹر کمپاؤنڈ کی دیوار سے ٹکرانے سے حادثے کا شکار ہوا تھا۔\nاس آپریشن کے دوران کمپاؤنڈ کی تیسری منزل پر بن لادن کو ہلاک کرنے والے امریکی اہلکار نے سیریز میں بتایا کہ بن لادن نے ’سرنڈر نہیں کیا تھا۔ وہ نہ صرف میرے بلکہ پوری ٹیم کے لیے خطرہ تھے۔ (میں نے فیصلہ کیا کہ) انھیں مرنا ہی تھا۔‘\nبن لادن کی لاش کو ایک ہیلی کاپٹر میں لے جایا گیا جبکہ حادثے کا شکار ہونے والے ہیلی کاپٹر کو دھماکہ خیز مواد کی مدد سے تباہ کر دیا گیا تھا۔\nلیون پنیٹا دعویٰ کرتے ہیں کہ صدر اوباما کو تشویش تھی کہ بن لادن کی لاش کا کیا کیا جائے۔ 'یہ فیصلہ کیا گیا کہ اس لاش کو بحر ہند میں ایئر کرافٹ کیریئر پر منتقل کیا جائے گا۔ انھیں مسلمانوں کی آخری رسومات کے بعد سمندر برد کر دیا جائے گا۔‘\nاس کی توجیح پیش کرتے ہوئے لیون پنیٹا بتاتے ہیں کہ ’تاکہ یہ لاش کسی ایسی جگہ موجود نہ ہو جو بعد میں مقبرہ بن جائے۔‘",
        "published_date": "Fri, 16 May 2025 13:52:05 GMT",
        "source": "BBC Urdu"
    },
    {
        "guid": "https://www.bbc.com/urdu/articles/clygke8dkdvo#0",
        "title": "افغان طالبان کے اہم عسکری رہنما کی پہلگام حملے کے بعد انڈیا ’خفیہ‘ آمد: ابراہیم صدر کون ہیں؟",
        "link": "https://www.bbc.com/urdu/articles/clygke8dkdvo",
        "image_url": "https://ichef.bbci.co.uk/news/1024/branded_urdu/a782/live/341dce40-3226-11f0-96c3-cf669419a2b0.jpg",
        "article": "بی بی سی پشتو کی ایک رپورٹ کے مطابق افغانستان طالبان حکومت کے نائب وزیر داخلہ ابراہیم صدر نے پاکستان اور انڈیا کے ایک دوسرے پر حملوں اور کشیدگی کے عروج پر ’خفیہ طور پر‘ انڈیا کا سفر کیا۔\nاس دوران بی بی سی پشتو کے مطابق ابراہیم صدر نے اس دورے کے دوران انڈین حکام سے ملاقات بھی کی ہے۔\nابراہیم صدر کو طالبان رہنما ملا ہبت اللہ کے قریب سمجھا جاتا ہے اور انھیں طالبان حکومت کے اہم اور سٹریٹیجک سکیورٹی  کے امور سے متعلق فیصلہ سازی میں اہمیت دی جاتی ہے۔\nانڈین میڈیا نے اس دورے کو اہم قرار دیا ہے کیونکہ طالبان کے ایک سینیئر اہلکار ایک ایسے وقت میں انڈین حکام سے بات چیت کے لیے انڈیا کا دورہ کر رہے تھے جب 22 اپریل کو پہلگام پر حملے کے بعد انڈیا اور پاکستان کے درمیان کشیدگی بڑھ گئی تھی۔\nانڈین اخبار ’سنڈے گارڈیئن‘ نے لکھا ہے کہ طالبان کے ایک ایسے سینئر عہدیدار کے ساتھ ’خفیہ مواصلاتی چینل‘ کھولنا جو پاکستان کے بارے میں تنقیدی نظریات رکھتے ہیں‘ ظاہر کرتا ہے کہ انڈیا افغانستان میں نئی حکومت کے ساتھ بات چیت کے لیے اپنے نقطہ نظر پر نظرِثانی کر رہا ہے۔\nایک حالیہ پیش رفت میں انڈین وزیر خارجہ ایس جے شنکر نے گذشتہ روز (جمعرات، 15 مئی) کو طالبان حکومت کے وزیر خارجہ امیر خان متقی سے ٹیلی فون پر بات کی۔\nانھوں نے اپنے سوشل میڈیا اکاؤنٹ ایکس پر لکھا کہ: ’میری آج شام افغانستان کے قائم مقام وزیر خارجہ مولوی امیر خان متقی کے ساتھ اچھی بات چیت ہوئی۔ پہلگام میں دہشت گرد حملے کی شدید مذمت پر میں ان کا تہہِ دل سے شکریہ ادا کرتا ہوں۔‘\n’میں نے افغانستان کے لوگوں کے ساتھ اپنی دیرینہ شراکت داری اور ان کی ترقیاتی ضروریات کے لیے ہماری مسلسل حمایت پر زور دیا۔ ہم نے تعاون کو بڑھانے کے طریقوں پر بھی بات کی۔‘\nخیال رہے کہ ابراہیم صدر طالبان کے سرکردہ کمانڈروں میں سے ایک ہیں جنھوں نے غیر ملکی افواج اور سابق افغان حکومت کے خلاف برسوں کی جنگ کے دوران نام نہاد 'ہلمند کونسل' کی قیادت کی تھی۔ \nوہ امریکی پابندیوں کا شکار طالبان رہنماؤں کی فہرست میں بھی شامل ہیں۔\nمڈل ایسٹ انسٹیٹیوٹ کے مطابق ابراہیم صدر ایک سخت گیر فوجی کمانڈر ہیں جنھوں نے مئی 2021 میں جنوبی ہلمند صوبے میں طالبان کی جانب سے لڑائی کی قیادت کی۔ سنہ 90 کی دہائی میں وہ طالبان دور میں نائب وزیرِ دفاع رہے۔ اطلاعات کے مطابق ابراہیم صدر کی پیدائش سنہ 1960 کی دہائی میں ہوئی تھی۔\nمڈل ایسٹ انسٹیٹیوٹ کے مطابق ان کی طالبان کے سابق رہبرِ اعلیٰ ملا اختر منصور کے ساتھ وابستگی بھی تھی اور یہ بات طالبان میں ان کی اہمیت اور اثرورسوخ کا پتا دیتی ہے۔ ابراہیم صدر کے بارے میں یہ بھی مشہور ہے کہ وہ ان طالبان فوجی رہنماؤں میں سے ہیں جن کے ایران کے پاسدارانِ انقلاب کی قدس فورس سے قریبی روابط ہیں۔\nبی بی سی مانیٹرنگ کے مطابق اکتوبر 2018 میں امریکی محکمہ خزانہ کے دفتر برائے غیر ملکی ایسٹ کنٹرول (او ایف اے سی) نے ابراہیم صدر کو خودکش حملوں اور دیگر خطرناک سرگرمیوں میں ملوث ہونے کے الزام میں ایک فہرست میں ڈال دیا تھا۔ ان پر ایران کی مدد سے یہ سب کام کرنے کا الزام بھی عائد کیا گیا۔\nبیان میں کہا گیا تھا کہ ’سنہ 2018 میں ایرانی حکام نے ابراہیم کو مالی امداد اور انفرادی ٹریننگ دی تاکہ اس کی ایران سے وابستگی ثابت نہ ہو سکتے جبکہ ایرانی ٹرینرز طالبان میں ٹیکٹیکل اور جنگی صلاحیتوں کو بڑھانے کی کوشش کرنا چاہتے تھے۔‘\nاگست 2021 میں جب طالبان دوبارہ اقتدار میں آئے تو افغانستان میں انڈین سفارت خانے اور قونصل خانے کے سفارت کار اور عملہ عجلت میں افغانستان سے نکل گیا تھا۔\nانڈیا خطے کے دیگر ممالک کے مقابلے میں طالبان حکومت کے ساتھ تعلقات کو معمول پر لانے میں بہت سست رہا ہے۔\nپہلگام کے واقعے کے بعد اس وقت کے انڈین خارجہ سیکرٹری برائے افغانستان، پاکستان اور ایران نے 27 اپریل کو کابل کا دورہ کیا۔\nاسی سفر کے دوران انڈین حکام بھی بحران پر طالبان حکومت کے مؤقف کو سمجھنے کی کوشش کر رہے تھے۔ تاہم یہ مسئلہ سرکاری خبرناموں میں اتنا واضح نہیں تھا۔\nطالبان نے ابتدائی طور پر پہلگام حملے کی مذمت کرتے ہوئے ایک اور بیان میں انتہائی محتاط زبان میں کہا تھا کہ ’یہ بحران خطے کے مفاد میں نہیں ہے۔‘\nچار ماہ قبل جنوری 2025 میں طالبان حکومت کے قائم مقام وزیر خارجہ امیر خان متقی نے متحدہ عرب امارات کے شہر دبئی میں انڈین نائب وزیر خارجہ وکرم مصری سے ملاقات کی تھی۔\nیہ 2021 کے بعد طالبان حکومت اور انڈین حکام کے درمیان اعلیٰ ترین سطح کی پہلی ملاقات تصور کی جا رہی ہے۔\nانڈین نے کابل میں اپنے مشن کے متعدد اہلکاروں کو واپس بھیج دیا ہے لیکن کابل میں ملک کا سفارت خانہ اور کچھ دوسرے شہروں میں اس کے سفارتی مشن ابھی تک کام نہیں کر رہے۔\nدونوں ممالک کے درمیان کشیدگی کے باعث پاکستان اور انڈیا کے درمیان واہگہ بارڈر کراسنگ بھی بند کر دیا گیا ہے۔ افغانستان کا 80 فیصد سامان اسی راستے سے انڈیا کو برآمد کیا جاتا تھا۔\nانڈیا نے اپنے رواں مالی سال کے بجٹ میں افغانستان کے لیے امداد کو بڑھا کر 100 کروڑ روپے کر دیا ہے۔\nشعبہ مطالعہ اور خارجہ پالیسی، آبزرور ریسرچ فاؤنڈیشن، نئی دہلی کے نائب صدر پروفیسر ہرش وی پنت نے بی بی سی ہندی کو بتایا کہ ’افغانستان میں طالبان کی حکومت کو معاشی بحران کا سامنا ہے اور تمام تعطل کے باوجود انڈیا افغانستان کو انسانی امداد کی فراہمی جاری رکھے ہوئے ہے۔ پہلگام حملے کے بعد انڈیا اور پاکستان کے درمیان تجارت بند ہے اور افغانستان کو جانے والی امداد بھی متاثر ہوئی ہے۔‘\nوہ کہتے ہیں کہ ’پاکستان اس وقت افغانستان کے لیے انڈیا کے ساتھ تجارتی تعلقات برقرار رکھنے کا واحد راستہ ہے۔ انڈیا ایران کی چابہار بندرگاہ کے ذریعے وسطی ایشیا کے ساتھ تجارتی تعلقات قائم کرنا چاہتا ہے۔ اس بندرگاہ کے ذریعے افغانستان، پاکستان کا راستہ اختیار کیے بغیر انڈیا اور باقی دنیا کے ساتھ تجارتی تعلقات قائم کر سکتا ہے۔‘\nبقول اُن کے ’ایسا نہیں ہے کہ طالبان اور انڈیا کے تعلقات دوبارہ اقتدار میں آنے کے بعد مکمل طور پر منقطع ہو گئے تھے بلکہ بیک چینلز کے ذریعے بات چیت چل رہی تھی۔ تعلقات میں بہتری دونوں ممالک کی ضرورت ہے اور تعلقات میں گرمجوشی اس بات کا مظہر ہے۔‘\nگذشتہ کچھ عرصے سے پاکستان اور افغانستان کے درمیان باہمی تعلقات تناؤ کا شکار ہیں اور اس کشیدگی میں اضافہ طالبان کے سنہ 2021 میں ملک کا اقتدار سنبھالنے کے بعد ہوا ہے۔\nجب سنہ 2021 میں افغانستان میں اشرف غنی کی حکومت ختم ہوئی اور امریکی افواج کے انخلا کے نتیجے میں افغان طالبان اقتدار میں آئے تو پاکستان میں بیشتر سفارتی اور عسکری امور کے ماہرین کی رائے تھی کہ اس بڑی تبدیلی کے نتیجے میں پاکستان کی خطے میں گرفت مضبوط ہو جائے گی۔\nلیکن پچھلے چار سالوں میں چیزیں تیزی سے بدلی ہیں۔ پاکستان اس دورانیے میں بارہا کابل سے مطالبہ کر چکا ہے کہ وہ کالعدم تحریک طالبان پاکستان (ٹی ٹی پی) کے خلاف کارروائی کرے جو ’افغان سرزمین کو پاکستان میں حملوں کے لیے استعمال کر رہی ہے۔‘ طالبان حکومت اِن الزامات کی تردید کرتی رہی ہے۔\nپاکستان کی توقعات کے برعکس، کابل میں طالبان کی حکومت آنے کے بعد پاکستان میں عسکریت پسندوں کے حملوں میں اضافہ ہوا ہے۔ پاکستان سینٹر فار کانفلیکٹ اور سکیورٹی کے مطابق سنہ 2024 میں نومبر کے مہینے میں سب سے زیادہ حملے ہوئے جن میں 240 افراد ہلاک ہوئے جن میں تقریباً 70 سکیورٹی اہلکار شامل تھے۔\nپاکستان کی جانب سے ملک سے مرحلہ وار افغان باشندوں کی بیدخلی کا عمل بھی شروع کیا گیا ہے اور یہ بھی دونوں ممالک میں تناؤ کی وجہ رہا ہے۔\nطالبان حکام کا کہنا ہے کہ آنے والے مہینوں میں تقریباً 20 لاکھ افراد کو پڑوسی ملک پاکستان سے نکالا جانا ہے۔ طورخم بارڈر کراسنگ کے ذریعے روزانہ 700 سے 800 خاندان افغانستان بھیجے جا رہے ہیں۔\nیو این ایچ سی آر کے مطابق تقریباً 35 لاکھ افغان شہری پاکستان میں مقیم ہیں۔ ان میں وہ 7 لاکھ لوگ شامل ہیں جو 2021 میں طالبان کے اقتدار میں آنے کے بعد پاکستان ہجرت کر گئے تھے۔",
        "published_date": "Fri, 16 May 2025 08:31:09 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c8xgq1nkglxo#0",
        "title": "ایران کے کرائے کے قاتلوں کا بین الاقوامی نیٹ ورک جسے ایک سزا یافتہ مجرم چلا رہا ہے",
        "link": "https://www.bbc.com/urdu/articles/c8xgq1nkglxo",
        "image_url": "https://ichef.bbci.co.uk/news/1024/branded_urdu/e19e/live/0b050690-31d1-11f0-8263-33af41ddc0ee.png",
        "article": "ایران کی حکومت کی طرف سے ایک ایسے منصوبے میں تیزی دیکھنے میں آئی ہے جس کے تحت تہران مخالف آوازوں کو دبانے کے لیے بیرون ملک رہائش پذیر مخالفین، صحافیوں اور سیاسی حریفوں کو اغوا یا قتل کر دیا جاتا ہے۔ \nایران کی اپنے مخالفین کو اغوا اور  قتل کرنے والی ان کارروائیوں میں سنہ 2022 سے تیزی دیکھنے میں آئی۔ یہاں تک کہ مبینہ طور پر امریکی صدر ڈونلڈ ٹرمپ بھی ایران کے ان اہداف کی فہرست میں شامل ہیں۔\nبرطانیہ کی پولیس نے اپنے ملک میں ایسے متعدد ایرانی شہریوں کو رواں ماہ کے آغاز پر گرفتار کیا، جن پر شبہ ہے کہ وہ دہشتگردی کے ایک حملے کی منصوبہ بندی کر رہے تھے۔ برطانوی پولیس اب ان مشتبہ افراد سے پوچھ گچھ کر رہی ہے۔\nبی بی سی کی طرف سے حاصل کی جانے والی معلومات کے مطابق گرفتار کیے جانے والے ان ایرانی شہریوں کا ہدف لندن میں اسرائیلی سفارتخانہ تھا۔\nبی بی سی آئی انوسٹیگیشنز اور بی بی سی فارسی نے ترکی اور امریکہ میں ایسی عدالتی دستاویزات دیکھی ہیں جن سے پتا چلتا ہے کہ ایران دیگر ممالک میں قتل کروانے کے لیے جرائم پیشہ گروہوں کو بھرتی کر رہا ہے۔ \nان الزامات کی ماضی میں ایرانی حکومت تردید کرتی آئی ہے تاہم ایرانی حکام نے اس خبر پر تبصرہ کرنے سے متعلق بی بی سی کی نئی درخواست پر کوئی جواب نہیں دیا۔\nان دستاویزات میں ناجی شریفی زندشتی کا نام بار بار سامنے آتا رہا، ان کا تعلق ایران سے ہے اور ان کی وجہ شہرت عالمی سطح پر ڈرگ سمگلنگ بنی۔\nان کا نام اس وقت بھی سامنے آیا جب سنہ 2017 میں ترکی کے شہر استنبول میں سعید کریمیان کے قتل کے مقدمے میں  ان پر فرد جرم عائد کی گئی۔\nسعید کریمیان ایک فارسی ٹی وی نیٹ ورک کے سربراہ تھے جو مغربی فلمیں اور ایران کے لیے پروگرام نشر کرتے تھے۔ ایرانی حکام سعید کریمیان کو اسلامی اقدار کے لیے خطرے کے طور پر دیکھتے تھے۔ ان کے قتل سے تین ماہ قبل ایران کی ایک عدالت نے انھیں ان کی عدم موجودگی میں چھ برس قید کی سزا سنائی تھی۔\nامریکی اور ترک حکام یہ سمجھتے ہیں کہ ان کی موت جرائم پیشہ افراد کے ذریعے ہونے والے قتل کی ایک کڑی ہے۔ جب سنہ 2019 میں ایران کی پاسداران انقلاب سے رشتہ توڑنے والے مسعود مولوی کو استنبول میں قتل کیا گیا تو اس واقعے سے سعید کریمیان کے قتل میں ناجی شریفی کا تعلق واضح ہوا۔\nمسعود مولوی اعلی سطح کے ایرانی حکام کی بدعنوانی کو بے نقاب کر رہے تھے۔ ترک پولیس کو تحقیقات میں یہ پتا چلا کہ جب مسعود مولوی کو قتل کیا گیا تو اس وقت ناجی شریفی کا مالی جائے وقوعہ پر موجود تھا اور جب سعید کریمیان کو قتل کیا گیا تو اس وقت ان کا ڈرائیور وہاں پر موجود تھا۔\nپولیس کو یہ شک ہے کہ مالی اور ڈرائیور کو ناجی شریف نے اپنے اہداف کو نشانہ بنانے کے لیے بھیجا تھا۔ ناجی شریفی کو سعید کریمیان کے قتل کے سلسلے میں گرفتار کیا گیا مگر پھر انھیں متنازع طور پر چھ ماہ کے اندر ہی رہا کر دیا گیا۔ \nان کی رہائی ترکی میں ایک قانونی سکینڈل بن کر سامنے آئی۔ ایک اعلی عدالت نے ان کی دوبارہ گرفتاری کے احکامات دیے مگر وہ اس وقت تک ملک چھوڑ کر جا چکے تھے۔ اس کے بعد ناجی شریفی ایران چلے گئے جس سے یہ شبہات پیدا ہوئے کہ کہیں وہ ایران کی انٹیلیجینس کے لیے تو یہ سب نہیں کر رہے تھے۔\nترکی کے تحقیقاتی صحافی چنگیز ایردینش نے دعویٰ کیا ہے کہ جب بھی ایرانی حکومت کے مخالفین کا قتل ہوتا ہے تو اس جگہ پر ناجی شریفی کے آدمی موجود ہوتے ہیں۔ انھوں نے کہا کہ ایسا کوئی پہلی بار نہیں ہوا بلکہ ہمیشہ بہت منظم جرائم اور انٹیلیجینس ایجنسیز میں بڑا گہرا تعلق ہوتا ہے۔ \nتقریباً 30 برس قبل ناجی شریفی کو ایران میں منشیات کی سمگلنگ کا مجرم ٹھہرایا گیا تھا اور انھیں سزائے موت سنائی گئی تھی۔ اس کے بعد ایسی افوہیں بھی سامنے آئیں کہ ان کے جیل سے فرار کے بعد وہ ترکی چلے گئے تھے اور ہو سکتا ہے کہ ایرانی انٹیلیجنس نے یہ سارا منصوبہ تشکیل دیا ہو۔\nناجی شریفی کو بہت اچھی طرح جاننے والوں، جن کی شناخت ان کی حفاظت کی وجہ سے ظاہر نہیں کی جا رہی، نے بی بی سی کو بتایا کہ ’اگر ایران میں سزائے موت پانے والا کوئی مجرم سکیورٹی گارڈ کو قتل کرنے کے بعد فرار ہو جاتا ہے تو ان کے زندہ ہونے کا امکان نہیں ہوتا جب تک کہ کہانی کوئی اور رخ نہ اختیار کر لے۔‘\nانھوں نے بی بی سی ورلڈ سروس کو بتایا کہ ایران میں واپسی کا ان کے لیے ایک ہی طریقہ ہو سکتا تھا اور وہ یہ ہو سکتا تھا کہ وہ انٹیلیجنس ایجنسوں کے لیے کام کر رہے ہوں۔\nسنہ 2020 میں ناجی شریفی کا نام ایک بار پھر ترکی میں ان کے خلاف ایک مقدمے میں فردِ جرم کی صورت میں سامنے آیا۔ ان پر الزام تھا کہ انھوں نے ایک ایران مخالف حبیب چاب کو استنبول لے جانے کا جھانسہ دے کر اغوا کیا اور بعد میں انھیں ایرانی سرکاری ٹی وی پر دکھایا گیا۔ \nحبیب چاب کو پھانسی دے دی گئی۔ ناجی شریفی کے بھتیجے کو جیب چاپ کی گمشدگی کے سلسلے میں ترکی میں گرفتار کیا گیا تھا۔ ناجی شریفی نے اس معاملے میں اپنے ملوث ہونے کے الزامات کو مسترد کیا تھا۔\nپھر سنہ 2021 میں ناجی شریفی کو امریکہ میں ایک مقدمے میں سزا سنائی گئی۔ مینیسوٹا کی ایک عدالت کی دستاویزات کے مطابق ناجی شریفی اور کینیڈین بائیکر گینگ ہیلس اینجلس کے ایک رکن کے درمیان رابطے کو بھی فردِ جرم کا حصہ بنایا گیا۔\nناجی  شریفی نے مبینہ طور پر امریکی ریاست میری لینڈ میں دو ایرانی منحرف افراد کے قتل کے لیے 370,000 ڈالر کی پیشکش کی تھی۔ ایف بی آئی متحرک ہوئی اور حملہ کرنے سے پہلے ہی دو افراد کو گرفتار کر لیا۔\nعدالتی دستاویزات کے بارے میں ہماری تحقیقات سے یہ بات بھی سامنے آئی کہ پاسداران انقلاب اور اس کی بیرون ملک آپریشنز کرنے والی ’قدس فورس‘ سابق سوویت یونین کے ایک بدنام زمانہ بین الاقوامی جرائم پیشہ گروہ، ’تھیوز ان لا‘ جیسی تنظیموں کے ساتھ مل کر اغوا اور قتل کی وارداتیں انجام دے رہی ہے۔\nامریکی اور اسرائیلی انٹیلیجنس ذرائع کا کہنا ہے کہ پاسداران انقلاب کی قدس فورس کے یونٹ 840 کی اہم ذمہ داری بیرون ملک دہشت گردی کے بنیادی ڈھانچے کا قیام اور اس کی منصوبہ بندی کرنا ہے۔\nمارچ میں نیویارک کی ایک جیوری نے بدنام زمانہ گینگ (تھیوز ان لا) سے وابستگی کی بنیاد پر دو افراد کو سزا سنائی۔ ان پر ایرانی نژاد امریکی مسیح علی نژاد کو قتل کرنے کی منصوبہ بندی کا الزام تھا۔ مبینہ طور پر ایرانی جاسوسوں نے ان کے قتل کے لیے پانچ لاکھ ڈالر کی رقم کی پیشکش کی تھی۔ اس سے دو برس قبل ان کے بروکلن میں گھر کے قریب سے ایک ’لوڈڈ‘ گن والے شخص کو گرفتار کیا گیا تھا۔  \nسنہ 2020 میں ایران نے پاسداران انقلاب کے ایک اعلی کمانڈر کمانڈر جنرل قاسم سلیمانی کے قتل کا بدلہ لینے کا اعلان کیا۔ اس وقت سے امریکی حکام کا یہ مؤقف ہے کہ ایران اس وقت ٹرمپ انتظامیہ کے ارکان کو قتل کرنا چاہتا ہے جنھوں نے قاسم سلیمانی کے قتل کے منظوری دی تھی۔ \nان میں قومی سلامتی کے مشیر جون بولٹن اور سی آئی اے کے سابق سربراہ اور سابق امریکی وزیر خارجہ مائیک پومپیو بھی شامل ہیں۔ \nامریکہ میں گذشتہ برس صدارتی انتخاب کے دوران وکلا صفائی نے ایران پر ٹرمپ کو قتل کرنے کی مبینہ سازش کا الزام عائد کیا تھا۔ ایران نے ان الزامات کی تردید کی تھی۔ \nاس طرح کے خطرات کے پیش نظر امریکہ اور برطانیہ نے ایرانی انٹیلیجنس آپریشنز سے منسلک افراد پر پابندیاں بھی عائد کی تھیں۔ ان افراد میں ناجی شریفی، ایران کے سفارت کار اور پاسداران انقلاب کے ارکان شامل تھے۔ ناجی شریفی نے ان الزامات کی تردید کی تھی کہ وہ ایرانی کی انٹیلیجنس سروس کے لیے کام کرتے ہیں۔ \nسنہ 2014 میں ایم آئی فائیو (MI5) کے ڈائریکٹر کین میکلم نے ایسے 20 حقیقی خطرات کے بارے میں بتایا تھا جن میں ایران سے منسلک افراد کو ہدف بنانا شامل تھا۔ ویسٹ لندن میں ایک ایسے مقدمے میں ایک چیچن شخص کو لندن میں ایک فارسی چینل ایران انٹرنیشنل کے دفتر کے قریب سے گرفتار کیا گیا تھا۔ انھیں ایرانی جاسوسوں کے لیے معلومات جمع کرنے کی پاداش میں سزا سنائی گئی۔ \nگذشتہ برس لندن میں ایران انٹرنیشنل کے پریزینٹر پوریا زراعتی پر چاقو سے حملہ کیا گیا۔ اس کے فوراً بعد برطانوی کاؤنٹر ٹیررازم پولیس کی درخواست پر رومانیہ سے دو افراد گرفتار کیے گئے تھے۔ برطانیہ کی سکیورٹی سروسز کے ذرائع نے بی بی سی کو بتایا کہ گرفتار کیے جانے والے دونوں افراد کا تعلق جرائم پیشہ گروہ ’تھیوز ان لا‘ سے ہے، جنھیں مبینہ طور پر ایرانی کی ایجنسیوں نے بھرتی کیا تھا یعنی ان کی خدمات حاصل کی تھیں۔\nایران انٹرنیشل کی ہی ایک اور اینکر سیما ثابت بھی ہدف تھیں مگر ان کی کار کو بم سے اڑانے کی کوشش ناکام رہی۔ \nپولیس فائل کو دیکھتے ہوئے سیما نے بی بی سی کو بتایا کہ جب انھیں یہ پتا چلا کہ وہ میری کار سے بم نہیں باندھ سکے تو پھر جاسوسوں نے ان جرائم پیشہ شخص سے کہا کہ چپکے سے اپنا کام پورا کر لو۔ وہ کہتی ہیں کہ ’اس شخص نے پوچھا کہ کتنی خاموشی سے تو اسے جواب دیا گیا کہ اتنے چپکے سے جس طرح کچن کی چھری سے کام لیا جاتا ہے۔‘\nسنہ 1992 میں برلن کے ایک ریستوران میں نقاب پوش مسلح افراد کے ہاتھوں چار ایرانی کرد رہنماؤں کے قتل کے بعد جرمن استغاثہ نے ان ہلاکتوں کا ذمہ دار پوری ایرانی قیادت کو ٹھہرایا۔ یہ حملہ ایرانی ایجنٹوں اور ایران کی حمایت یافتہ لبنانی شیعہ حزب اللہ تحریک کے ارکان نے کیا تھا۔\nایران کے وزیر انٹیلیجنس کے بین الاقوامی وارنٹ گرفتاری جاری کیے گئے اور ایک عدالت نے قرار دیا کہ قتل کا حکم ایران کے سپریم لیڈر اور صدر کے علم میں لایا گیا تھا۔\nتب سے ایسا لگتا ہے کہ ایرانی حکومت اپنے آپ کو محفوظ کرنے کے لیے اغوا اور قتل کے لیے مجرمانہ تنظیموں کی خدمات حاصل کر رہی ہے۔\nلیکن برطانیہ کے کاؤنٹر ٹیررازم پولیسنگ کے سربراہ میٹ جُوکس کہتے ہیں کہ پولیس کے لیے جرائم پیشہ گروہوں کے اندر رسائی حاصل کرنا نسبتاً آسان ہوتا ہے کیونکہ وہ نظریاتی طور پر ایرانی حکومت سے وابستہ نہیں ہوتے ہیں۔ \nوہ کہتے ہیں کہ ان گروہوں کے اندر ایران کی رسائی اور تعلق کو توڑنے کی پولیس بھرپور کوشش کر رہی ہے۔",
        "published_date": "Fri, 16 May 2025 12:21:16 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c057ld9qvjpo#0",
        "title": "العيالہ: متحدہ عرب امارات میں ٹرمپ کی آمد پر بال لہراتی لڑکیوں کا رقص تنقید کی زد میں کیوں؟",
        "link": "https://www.bbc.com/urdu/articles/c057ld9qvjpo",
        "image_url": "https://ichef.bbci.co.uk/news/1024/branded_urdu/866a/live/6783bf60-3208-11f0-a09c-0170131e25f7.jpg",
        "article": "امریکی صدر ڈونلڈ ٹرمپ کے دورۂ مشرقِ وسطیٰ کے دوران جہاں ان کی جانب سے کیے گئے تاریخی معاہدے خبروں کی ذینت بن رہے ہیں وہیں اس دوران ان کے شاہانہ استقبال پر بھی بات ہو رہی ہے۔\nسعودی عرب سے شروع ہونے والے ان کے دورے میں پہلے ان کا سفید عربی گھوڑوں سے استقبال کیا گیا اور مقبول جامنی قالین بچھایا گیا۔ قطر آمد پر گھوڑوں کے ساتھ ساتھ اونٹوں کا اضافہ بھی کیا گیا اور محل لے جانے والے ان کے قافلے میں سائبر ٹرکس بھی موجود تھے۔\nتاہم جب وہ متحدہ عرب امارات پہنچے تو وہاں ان کے استقبال کے لیے موجود سفید کپڑوں میں ملبوس مقامی لڑکیوں نے ایک مخصوص رقص کیا جو اکثر افراد نے اس سے پہلے نہیں دیکھ رکھا تھا۔ \nاس رقص کے دوران وہ اپنی لمبی زلفیں لہرا رہی ہیں اور اس دوران ٹرمپ ان کے بیچ سے ہو کر گزرتے ہیں۔ \nسوشل میڈیا پر جن صارفین نے یہ رقص پہلے کبھی نہیں دیکھا تھا، وہ یہ سوال پوچھتے دکھائی دیے کہ یہ آخر ہے کیا، تاہم پاکستان میں اس حوالے سے یہ تنقید سامنے آئی کہ ایک کسی اسلامی ملک میں اس طرح کی پرفارمنس کیوں دی جا رہی ہے۔\nہم نے اس پرفارمنس کے بارے میں یونیسکو کی ویب سائٹ کے علاوہ، متحدہ عرب امارات کے محکمہ ثقافت و سیاحت سے بھی معلومات حاصل کی ہیں۔\nدراصل العیالہ شمال مغربی عمان اور پورے متحدہ عرب امارات میں پیش کی جانے والی ایک مقبول ثقافتی پرفارمنس ہے۔ العیالہ میں گنگنانے، دف بجانے کے علاوہ رقص بھی شامل ہوتا ہے اور اس میں جنگ کا منظر دکھانے کی کوشش کی جاتی ہے۔\nیہ روایت عرب بدو قبائل کی ہے جو ایسا جنگ کے لیے اپنی تیاری یا کسی خوشی کے موقع پر کرتے تھے۔\nتقریباً بیس آدمیوں پر مشتمل دو قطاریں ایک دوسرے کے آمنے سامنے ہوتی ہیں اور ان کے پاس بانس کی پتلی سوٹیاں ہوتی ہیں جو نیزوں یا تلواروں کے متبادل کے طور پر پکڑی جاتی ہیں۔\nقطاروں کے درمیان موسیقار بڑے اور چھوٹے ڈھول، دف اور پیتل کی تھالیاں بجاتے ہیں۔ مردوں کی قطاریں اپنے سروں اور سوٹیوں کو دف کی تال کے ساتھ ہم آہنگی سے ہلاتے ہیں اور ساتھ ہی گیت بھی گاتے ہیں، جبکہ دوسرے فنکار تلواریں یا بندوقیں تھامے قطاروں کے گرد گھومتے ہیں، جنھیں وہ کبھی کبھار آسمان کی طرف پھینکتے اور پکڑتے ہیں۔\nمتحدہ عرب امارات میں، روایتی لباس پہنے لڑکیاں اپنے لمبے بالوں کو ایک طرف سے دوسری طرف اچھالتی ہیں۔ اس مخصوص رقص کو 'النشاعت' کہا جاتا ہے جبکہ اس کی جدید طرز میں اسے خلیجی رقص بھی کہا جاتا ہے۔\nبدو تہذیب میں یہ ان خواتین کی جانب سے مردوں کی جانب سے تحفظ فراہم کرنے کے عوض اعتماد کے اظہار کا طریقہ ہوتا ہے۔\nالعیالہ سلطنت عمان اور متحدہ عرب امارات دونوں میں شادیوں اور دیگر تہواروں کے موقعوں پر پرفارم کیا جاتا ہے۔ اسے پرفارم کرنے والے مختلف قومیتوں اور عمر کے لوگ ہوتے ہیں۔ سرکردہ پرفارمر کو یہ مقام وراثت میں ملتا ہے اور اس کے ذمے باقی پرفارمرز کی ٹریننگ کرنا ہوتا ہے۔ العیالہ پرفارم کرنے کے لیے عمر، جنس یا سماجی کلاس کی کوئی قید نہیں ہے۔\nخلیجی ممالک کے دوروں کے دوران ٹرمپ کو ملنے والے شاہانہ استقبال پر اس دوران تنقید بھی ہو رہی ہے۔\nتاہم متحدہ عرب امارات میں ہونے والے استقبال پر تنقید کی وجوہات مختلف ہیں۔ صارف اشوک سوائن نامی نے لکھا کہ ’خلیجی ممالک ٹرمپ کو خوش کرنے کے لیے سب کچھ کر رہے ہیں۔ جب مغربی حکومتوں کی خواتین رہنما ان ملکوں کا دورہ کرتی ہیں تو انھیں سر پر دوپٹہ کرنا پڑتا ہے، اب متحدہ عرب امارات کی خواتین ایک مغربی رہنما کے لیے سر ڈھکے بغیر رقص کر رہی ہیں۔‘\nچیلسی ہارٹ نامی صارف نے لکھا کہ ’ایک وقت تھا جب یہ رقص نجی محفلوں میں ہوتا تھا تاہم اب اسے متحدہ عرب امارات کی جانب سے اپنی ثقافت دنیا بھر میں اجاگر کرنے کے لیے اسے عام کیا جا رہا ہے۔‘\nایک صارف میاں عمر نے کہا کہ ’ایک اسلامی ملک میں یہ ہونا بدقسمتی ہے۔‘ ایک صارف نے انھیں جواب دیتے ہوئے لکھا کہ ’آپ بہت کم علم ہیں اور نہیں جانتے کہ یہ تقریب پرانے دور کی روایت ہے جو عربی ثقافت کے بارے میں ہے۔‘\nایک اور صارف نے لکھا کہ ’جب میں عرب ملک میں کام کر رہی تھی تو وہاں مجھے کسی نے بتایا کہ عربی صرف ایک مضبوط رہنما کی عزت کرتے ہیں۔‘",
        "published_date": "Fri, 16 May 2025 07:01:57 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c8e6d1re524o#0",
        "title": "سندھ میں ’غیرت‘ کے نام پر میاں، بیوی اور دو بچوں کا قتل جس کی ’اطلاع مبینہ قاتلوں نے خود دی‘",
        "link": "https://www.bbc.com/urdu/articles/c8e6d1re524o",
        "image_url": "https://ichef.bbci.co.uk/news/1024/branded_urdu/a8bb/live/7b4d92b0-31ad-11f0-b8d8-65e5fbca1afb.jpg",
        "article": "انتباہ: اس رپورٹ میں موجود تفصیلات قارئین کے لیے تکلیف دہ اور صدمے کا باعث ہو سکتی ہیں\n12 مئی کو رات کا وقت تھا جب کچھ مقامی افراد پولیس اہلکاروں کے ہمراہ سندھ کے ضلع جامشورو کے علاقے ’خدا کی بستی‘ میں ایک مکان کے نیلے رنگ کے دروازے پر لگے تالے کو اینٹ اور ہتھوڑی کی مدد سے توڑنے کی کوشش کر رہے تھے۔\nتالے پر اینٹ اور ہتھوڑی کی چند ہی ضربیں لگانے کے بعد اسے توڑ کر وہ گھر کے اندر داخل ہونے میں کامیاب ہو گئے۔ دو منزلہ مکان میں داخل ہونے والے مقامی افراد اور پولیس کو گھر کے گراؤنڈ فلور پر ایک بچے کی لاش اور زمین پر پھیلا ہوا خون نظر آیا۔\nجب یہ لوگ سیڑھیاں چڑھ کر گھر کی بالائی منزل پر پہنچے تو وہاں موجود ایک کمرے کے دروازے کے نیچے سے بہہ کر باہر نکل آنے والا خون انھیں نظر آیا جو اب سوکھ چکا تھا۔\nاس کمرے کا دروازہ کھلنے پر علاقہ مکینوں اور پولیس اہلکاروں کو تین مزید لاشیں نظر آتی ہیں جو کہ ایک مرد، ایک عورت اور ایک چھوٹے بچے کی ہیں۔\nیہ سارے مناظر سوشل میڈیا پر وائرل ایک ویڈیو میں بھی دیکھے جا سکتے ہیں جو کہ سندھ کے شہر کوٹری کے ایک مقامی سیاسی و فلاحی کارکن امجد مستوئی نے بنائی ہے۔ اس ویڈیو میں جو دیگر مناظر بی بی سی نے دیکھے ہیں وہ اتنے ہولناک ہیں کہ انھیں یہاں بیان نہیں کیا جا سکتا۔\nمقامی پولیس کے مطابق اس گھر سے ملنے والی لاشوں کی شناخت 34 سالہ عمران، اُن کی 32 سالہ اہلیہ عالیہ بریرو اور اُن کے دو بیٹوں نو سالہ ذیشان اور چار سالہ محمد علی کے طور پر ہوئی۔\nضلع جامشورو کے سینیئر سپرنٹینڈنٹ آف پولیس (ایس ایس پی) ظفر صدیقی چھانگلہ نے بی بی سی کو بتایا کہ اِن چاروں افراد کو نام نہاد ’غیرت کے نام پر‘ قتل کیا گیا ہے۔\nپولیس کا کہنا ہے کہ یہ لاشیں 12 مئی کی رات کو کوٹری کے علاقے خدا کی بستی سے برآمد ہوئی تھیں تاہم ان تمام افراد کو لاشیں ملنے سے کچھ دن قبل قتل کیا گیا تھا۔\nپاکستان میں نام نہاد غیرت کے نام پر دہائیوں سے لوگوں کو قتل کیا جا رہا ہے۔ ہیومن رائٹس کمیشن آف پاکستان (ایچ آر سی پی) کے اعداد و شمار کے مطابق گذشتہ برس ملک بھر میں نام نہاد غیرت کے نام پر مجموعی طور پر 346 افراد قتل ہوئے تھے، جن میں سے بیشتر کا تعلق سندھ اور پنجاب سے تھا۔\nسندھ کے شہر کوٹری کے مقامی سیاسی و فلاحی کارکن امجد مستوئی سوشل میڈیا پر کافی متحرک رہتے ہیں۔ ان کے مطابق سوشل میڈیا پر وائرل ویڈیو بھی انھی کی جانب سے بنائی گئی ہے۔ \nبی بی سی سے بات کرتے ہوئے اُن کا کہنا تھا کہ ان سے کوئٹہ کے رہائشی ایک شخص نے رابطہ کیا اور اس مکان کا پتہ بتاتے ہوئے کہا کہ یہاں جا کر چیک کریں، وہاں کوئی واقعہ ہوا ہے۔\nامجد مستوئی کا دعویٰ ہے کہ اُن کا گھر اُس مکان سے ایک، ڈیڑھ کلومیٹر کے فاصلے پر واقع ہے۔\nوہ کہتے ہیں کہ ’میں نے مزید معلومات لے کر اس گھر کا پتہ حاصل کر لیا اور اس بات کی بھی تصدیق ہو گئی کہ عمران نامی ایک شخص اپنے خاندان کے ساتھ یہاں کرائے پر مقیم تھا۔‘\nامجد کے مطابق جب انھوں نے مکان مالک سے عمران اور اُن کے خاندان کے حوالے سے پوچھا تو معلوم ہوا کہ ان کے گھر پر گذشتہ دو، تین دنوں سے تالا لگا ہوا ہے۔ اہل علاقہ کے مطابق گھر پر تالا لگا دیکھ کر وہ سمجھے کہ شاید عمران اپنے خاندان سمیت کہیں گیا ہوا ہے۔\nامجد بتاتے ہیں جب وہ اس مکان کے قریب پہنچے تو ’مکان کے اطراف بہت بُو تھی۔ اسی لیے ہم نے پولیس کو اطلاع دی اور جب پولیس آئی تو ہم تالا توڑ کر گھر میں داخل ہوئے۔ اندر ہم نے جو دیکھا وہ آپ میری بنائی ہوئی ویڈیو میں بھی دیکھ سکتے ہیں۔‘\nمگر یہاں یہ سوال پیدا ہوتا ہے کہ کوئٹہ کا رہائشی وہ شخص کون ہے جس نے امجد مستوئی کو فون کال کر کے اس واقعے کی اطلاع دی۔\nبی بی سی اردو نے امجد مستوئی سے واقعے کی اطلاع دینے والے کوئٹہ کے رہائشی شخص کی تفصیلات حاصل کیں اور ان سے فون پر بات کی۔ انھوں نے بتایا کہ وہ دراصل مقتول عمران آری کے ماموں زاد بھائی ہیں۔\nانھوں نے مزید بتایا کہ بلوچستان سے تعلق رکھنے والے عمران اور عالیہ نے سنہ 2016 میں شادی کی تھی اور ’عمران کے سُسرال والے اس پسند کی شادی سے خوش نہیں تھے، اسی لیے یہ پورا خاندان بھاگ کر سندھ آ گیا تھا۔‘\nانھوں نے دعویٰ کیا کہ ’گذشتہ ماہ رمضان میں بھی ہم نے عمران اور اس کے سالوں کے درمیان خیر (صلح) کروا دی تھی۔‘\nیاد رہے کہ گذشتہ برس بھی عمران آری پر حملہ ہوا تھا اور کوٹری پولیس کے اسسٹنٹ سب انسپیکٹر (اے ایس آئی) نثار احمد نے تصدیق کی ہے کہ اس کی ایف آئی آر بھی عمران کی جانب سے اپنے سالوں (برادر نسبتی) کے خلاف درج کروائی گئی تھی۔\nعمران کے ماموں زاد بھائی کا دعویٰ ہے کہ 12 مئی کو انھیں عمران کی سسرال کے ایک شخص نے واٹس ایپ پر وائس نوٹ کیا اور کہا کہ ’ہم نے مسئلہ کر دیا ہے۔‘\nاُن کے مطابق وہ یہ سُن کر پریشان ہو گئے اور اطلاع دینے والے شخص سے تصدیق چاہی تو اس نے دعویٰ کیا کہ انھوں نے عمران، اُن کی اہلیہ اور دو بچوں کو قتل کر دیا گیا ہے۔\nمقتول عمران کے ماموں زاد بھائی کا کہنا تھا کہ ’چھوٹے بچوں کو بھی مار دیا گیا، یہ بہت ظلم ہوا ہے۔‘\nعمران اور ان کے اہلخانہ کے قتل کی ایف آئی آر کوٹری تھانے میں سرکار کی مدعیت میں درج کی گئی ہے۔\nسندھی زبان میں درج کی گئی ایف آئی آر میں مقتولہ عالیہ کے تین بھائیوں کو نامزد کیا گیا ہے اور قتل کی وجہ ’پسند کی شادی پر بھائیوں کی ناراضی‘ لکھی گئی ہے۔\nایف آئی آر کے مطابق عمران اور عالیہ کی شادی سنہ 2016 میں ہوئی تھی اور اس سے ’لڑکی کے بھائی خوش نہیں تھے۔‘\nایف آئی آر میں اس بات کی بھی تصدیق کی گئی ہے کہ مقتول عمران اور عالیہ کو دونوں بیٹوں کے ہمراہ تیز دھار آلے سے قتل کیا گیا ہے جبکہ قاتل ایک چھوٹی دو سالہ بیٹی کو اغوا کر کے لے گئے ہیں۔\nمقتول عمران کے ماموں زاد بھائی کے مطابق چاروں افراد کی تدفین کوٹری ہی کے علاقے خدا کی بستی میں کر دی گئی ہے اور اس موقع پر عمران کے کچھ رشتہ دار بھی وہاں موجود تھے۔\nیہ ایف آئی آر کوٹری تھانے کے اے ایس آئی نثار احمد کی مدعیت میں درج کی گئی ہے جن کا کہنا تھا کہ عمران کا خاندان مقتولین کی لاشیں تدفین کے لیے لے گیا تھا لیکن ان کی جانب سے ایف آئی آر درج کرنے میں تاخیر کی جا رہی تھی جس کے بعد پولیس نے اپنی ہی مدعیت میں 14 مئی کو یہ مقدمہ درج کیا۔\nضلع جامشورو کے ایس ایس پی ظفر صدیقی چھانگہ کہتے ہیں ہیں کہ انھوں نے قاتلوں کی گرفتاری کے لیے کارروائی شروع کر دی ہے اور جلد ہی حکومتی اجازت کے بعد سندھ پولیس کی ٹیم ملزمان کی گرفتاری کے لیے بلوچستان جائے گی جہاں بلوچستان کی پولیس سندھ پولیس کی مدد کو موجود ہو گی۔",
        "published_date": "Fri, 16 May 2025 05:57:26 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c15nz94xgxno#1",
        "title": "’تاریخ کا سب سے بڑا دفاعی معاہدہ‘: اربوں ڈالر کے امریکی ہتھیار جو سعودی عرب کو ایک بڑی فوجی طاقت بنا سکتے ہیں",
        "link": "https://www.bbc.com/urdu/articles/c15nz94xgxno",
        "image_url": "https://ichef.bbci.co.uk/news/1024/branded_urdu/b8b9/live/20a22920-320c-11f0-b600-c1e3cd4f8b3e.jpg",
        "article": "امریکہ اور سعودی عرب نے منگل کو اربوں ڈالر کے ایک تاریخی اقتصادی اور فوجی امدادی پیکج پر دستخط کیے ہیں۔\nوائٹ ہاؤس کے مطابق 600 ارب ڈالر سے زیادہ کے اس پیکج میں ’تاریخ کا سب سے بڑا ہتھیاروں کا سودا‘ بھی شامل ہے۔\nاس پیکج کا اعلان امریکی صدر ڈونلڈ ٹرمپ کے دورہ ریاض کے دوران کیا گیا۔ اس میں دفاع، توانائی، انفراسٹرکچر اور مصنوعی ذہانت جیسے شعبوں میں تعاون شامل ہے۔ اس کے ساتھ سعودی عرب امریکہ میں ڈیٹا سینٹرز، ایوی ایشن، صحت اور معدنیات میں اربوں ڈالر کی سرمایہ کاری کرے گا۔\nیہ تمام اعلانات ٹرمپ کے مشرق وسطیٰ کے ممالک کے چار روزہ دورے کے پہلے دن کیے گئے جس کا آغاز سعودی عرب سے ہوا تھا۔\nغزہ کی جنگ، ایران کے ساتھ کشیدگی اور پڑوسی ملک یمن میں حوثی باغیوں کے حملوں کے درمیان دونوں ملکوں کے تعلقات کے 80 سال بھی مکمل ہو گئے ہیں۔\nوائٹ ہاؤس کے ایک بیان کے مطابق امریکہ اور سعودی عرب کی جانب سے اعلان کردہ پیکیج میں 600 ارب ڈالر سے زائد مالیت کے اقتصادی، تجارتی اور فوجی معاہدے شامل ہیں۔\nان میں سب سے بڑا سودا امریکہ کا اپنے عرب شراکت داروں کو تقریباً 142 ارب ڈالر کے ہتھیاروں کی فروخت ہے۔ امریکہ نے اسے ’تاریخ کا سب سے بڑا دفاعی معاہدہ‘ قرار دیا ہے۔\nمعاہدہ پانچ اہم نکات پر مشتمل ہے:\nاس میں سعودی عرب کی فوج کی آپریشنل صلاحیتوں کو بڑھانے کے لیے تربیت اور تکنیکی مدد کے پروگرام بھی شامل ہیں۔\nٹرمپ نے اعلان کے بعد ایک تقریر میں کہا، ’میں امریکہ کے دفاع یا اپنے اتحادیوں کے دفاع کے لیے امریکی طاقت استعمال کرنے سے کبھی نہیں ہچکچاؤں گا۔‘\nخارجہ پالیسی کے تجزیہ کار ڈینیئل ڈی پیٹرس نے بی بی سی منڈو کو بتایا کہ اربوں ڈالر کا یہ معاہدہ ایک علاقائی فوجی طاقت کے طور پر سعودی عرب کی پوزیشن کو مضبوط کرتا ہے۔ تاہم، انھوں نے واضح کیا کہ ’سعودی عرب کی مسلح افواج کے پاس پہلے ہی امریکی سازوسامان موجود ہے۔ ہمیشہ سے ایسا ہی رہا ہے۔‘\nاس معاہدے کے اعلان کے دوران تعریفی کلمات سننے کو ملے اور ٹرمپ اور سعودی ولی عہد محمد بن سلمان کے درمیان قربتیں بھی نمایاں تھیں۔\nامریکی صدر کا پرتپاک استقبال کیا گیا۔ ان کے ساتھ ایلون مسک اور بلیک راک اور بلیک سٹون جیسے حکام بھی موجود تھے۔\nیہ پروقار استقبالیہ تقریب اس استقبال کے برعکس ہے جو سابق امریکی صدر جو بائیڈن کو دورہ سعودی عرب کے دوران ملا تھا۔ بائیڈن نے 2022 میں تیل کی دولت سے مالا مال سعودی عرب کا سفر کیا تاکہ پٹرول کی قیمتوں کو کم کرنے میں مدد کی جا سکے۔ اس وقت ولی عہد کی طرف سے بائیڈن کے استقبال میں اتنی گرمجوشی نہیں تھی۔\nسنہ 2018  میں صحافی جمال خاشقجی کے قتل کے بعد سعودی عرب کے ساتھ امریکہ کے تعلقات کشیدہ ہوگئے، اس کے بعد بائیڈن نے سعودی عرب کا دورہ کیا۔\nتاہم ایسا لگتا ہے کہ یہ سب کچھ پیچھے رہ گیا ہے۔\nڈونلڈ ٹرمپ نے دوطرفہ تعلقات میں مثبت رفتار کو اجاگر کرتے ہوئے کہا کہ ہم نے مل کر بے مثال اور زبردست پیش رفت کی ہے۔\nانھوں نے اسے مشرق وسطیٰ کے لیے ’ایک روشن نئے دور‘ کا آغاز قرار دیا۔\nٹرمپ نے کہا کہ ’ایک ہزار سال میں پہلی بار دنیا اس خطے کو جنگ اور موت کی جگہ نہیں بلکہ امید اور مواقع کی سرزمین کے طور پر دیکھے گی۔‘\nانھوں نے کہا کہ ’ہم مل کر کام کریں گے، ہم ایک ساتھ کامیاب ہوں گے، ہم مل کر جیتیں گے اور ہم ہمیشہ دوست رہیں گے۔‘\nدریں اثنا، محمد بن سلمان نے معاہدے کو دونوں ممالک کے درمیان ’گہرے اقتصادی تعلقات‘ کا مظہر قرار دیا۔\nانھوں نے یقین دلایا کہ آنے والے مہینوں میں اس معاہدے کو وسعت دی جائے گی اور اس کی مالیت ایک ٹریلین امریکی ڈالر تک بڑھا دی جائے گی۔ ولی عہد نے زور دے کر کہا کہ تعاون صرف اقتصادی شعبے تک محدود نہیں ہے بلکہ سلامتی، استحکام اور علاقائی امن کے لیے بھی ہے۔\nدفاع کے علاوہ اس بڑے پیکیج میں اقتصادی اور تکنیکی شعبے بھی شامل ہیں۔\nوائٹ ہاؤس کے مطابق، ان میں سعودی عرب کی کمپنی ڈیٹا وولٹ کی جانب سے امریکہ میں ڈیٹا سینٹرز اور توانائی کے بنیادی ڈھانچے میں 20 بلین ڈالر کی سرمایہ کاری اور گوگل اوریکل، سیلز فورس، اے ایم ڈی اور اوبر جیسی ٹیک کمپنیوں کے درمیان شراکت داری شامل ہے۔ \nدونوں ممالک کے درمیان گیس پائپ لائن اور ٹربائن کی برآمد سے متعلق 14.2 ارب ڈالر کے معاہدے پر بھی دستخط ہوئے۔\nاس پیکج میں سعودی عرب کی سرمایہ کاری کو امریکی صنعت میں لانے کے لیے سیکٹرل فنڈز بنانے کی بھی بات کی گئی ہے۔ اس میں توانائی کے شعبے کے لیے پانچ ارب ڈالر، ایرو سپیس اور دفاعی ٹیکنالوجی کے لیے پانچ ارب ڈالر اور عالمی کھیلوں کے لیے چار ارب ڈالر کا فنڈ بنانے کی بات کی گئی ہے۔\nکان کنی اور معدنی وسائل، توانائی اور ایرو اسپیس میں تعاون کے لیے مفاہمت کی یادداشتوں پر بھی دستخط کیے گئے۔\nگذشتہ ایک دہائی کے دوران سعودی عرب نے اپنے آپ کو علاقائی فوجی طاقت کے طور پر قائم کرنے کے لیے اربوں ڈالر کے جدید ہتھیاروں کی سرمایہ کاری کی ہے۔\nماہرین کے مطابق امریکہ کے ساتھ میگا ڈیل بالخصوص 142 بلین ڈالر کے ہتھیاروں کی فروخت کے معاہدے نے سعودی عرب کی جدید کاری کی راہ ہموار کی ہے۔ اس معاہدے نے امریکہ کے ساتھ اس کی سٹریٹجک شراکت داری کو بھی گہرا کر دیا ہے، جو دفاعی تعاون پر مرکوز ہے۔\nپینٹاگون کے ایک سابق اہلکار اور واشنگٹن انسٹی ٹیوٹ تھنک ٹینک کے سینئر فیلو گرانٹ رملی نے بی بی سی منڈو کو بتایا کہ ’سعودی عرب نے حالیہ برسوں میں اپنی فوجی صلاحیتوں کو بڑھانے میں پیش رفت کی ہے، خاص طور پر فضائی دفاع کے شعبے میں۔‘\nراملی نے یمن میں حوثی باغیوں کے ساتھ جاری لڑائی میں سعودی عرب کی پیش رفت کا حوالہ دیا، جہاں سعودی عرب کے فضائی دفاعی نظام کا بارہا تجربہ کیا گیا ہے۔\nانھوں نے کہا کہ امریکہ کے ساتھ نئے معاہدے کا مقصد ’دونوں ممالک کے درمیان تجارتی اور دفاعی تعلقات کو مضبوط بنانا اور سعودی عرب کے علاقائی حریفوں بالخصوص ایران کو ڈیٹرنس کا پیغام دینا ہے۔‘\nسعودی عرب اور ایران کے درمیان برسوں سے جاری دشمنی نے مشرق وسطیٰ کے جغرافیائی سیاسی منظر نامے اور خطے میں موجودہ تنازعات کو متاثر کیا ہے۔\nتجزیہ کار ڈینیئل ڈی پیٹرس کا کہنا ہے کہ ایک طرف سعودی عرب جدید مغربی فوجی ٹیکنالوجی بالخصوص امریکی ٹیکنالوجی کے حصول میں مصروف ہے۔ اس کے ساتھ ساتھ ایران پر عائد پابندیوں کی وجہ سے اپنی صلاحیتوں میں اضافہ کر رہا ہے۔\nانھوں نے کہا کہ ’ایران اب بھی خطے میں اپنی طاقت مفادات کے تحفظ کی پالیسی پر عمل پیرا ہے۔ یہ جزوی طور پر ضروری ہے کیونکہ امریکی پابندیوں نے ایران کو مغربی فوجی ٹیکنالوجی تک رسائی سے روک دیا ہے۔‘\nانھوں نے واضح کیا کہ موجودہ شرائط پر براہ راست مقابلہ کرنے کے بجائے، ایران نے سستے لیکن موثر دیسی میزائلوں، ڈرونز اور دیگر ضروری آلات میں سرمایہ کاری کی ہے۔\nڈی پیٹرس کا کہنا ہے کہ ’دوسری طرف، سعودی عرب کے پاس ملکی دفاعی صنعت کی کوئی بڑی صنعت نہیں ہے۔ لیکن ان کے پاس ہر سال اربوں ڈالر مالیت کے مغربی ہتھیار خریدنے کے لیے پیسے ہیں۔‘\nڈی پیٹرس کا کہنا ہے کہ ایسی صورت حال میں فوجی طاقت کو صرف ہتھیاروں کے معیار کی بنیاد پر نہیں ماپا جا سکتا۔\nان کا کہنا تھا کہ ’سعودی عرب کا مسئلہ دفاعی سازوسامان کی کمی نہیں بلکہ ماضی میں اس کا استعمال ہے۔ اگر اس کی حکمت عملی ناقص ہے تو بہترین لڑاکا طیارے یا میزائل بھی اس کی تلافی نہیں کر سکتے۔‘\nاس حوالے سے انھوں نے زور دے کر کہا کہ امریکہ کے ساتھ ہونے والی نئی میگا ڈیل میں نہ صرف سعودی عرب کو بہت زیادہ دفاعی سازوسامان دینے کی بات کی گئی ہے بلکہ اسے ان کو چلانے کی صلاحیت اور اس سے منسلک سٹریٹجک صلاحیتیں بھی دی جائیں گی۔ ’اس سے وہ ان وسائل کو مؤثر طریقے سے استعمال کر سکے گا۔‘",
        "published_date": "Fri, 16 May 2025 04:07:49 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cded9dgr2dgo#1",
        "title": "جوہری توانائی ایجنسی کی پاکستان میں تابکاری کے اخراج کی تردید: انڈیا میں زیر گردش افواہوں کی حقیقت کیا ہے؟",
        "link": "https://www.bbc.com/urdu/articles/cded9dgr2dgo",
        "image_url": "https://ichef.bbci.co.uk/news/1024/branded_urdu/b847/live/07cfbf40-319c-11f0-8519-3b5a01ebe413.jpg",
        "article": "پاکستان کے دفتر خارجہ نے انڈین وزیر دفاع راج ناتھ سنگھ کی جانب سے جمعرات کے روز دیے گئے اُس بیان کی مذمت کی ہے جس میں انھوں نے کہا تھا کہ پاکستان کے جوہری ہتھیاروں کو بین الاقوامی ایٹمی توانائی ایجنسی (آئی اے ای اے) کی نگرانی میں لے لیا جانا چاہیے۔ \nپاکستان کے دفتر خارجہ کا کہنا ہے کہ انڈین وزیر دفاع نے ’اپنے غیر قانونی زیر قبضہ جموں و کشمیر میں پاکستان کے جوہری ہتھیاروں سے متعلق بیان دیا، جو انڈیا کی مایوسی کو ظاہر کرتا ہے۔‘\nترجمان دفتر خارجہ کی جانب سے جاری بیان میں مزید کہا گیا کہ ’یہ غیر ذمہ دارانہ ریمارکس انڈین جارحیت کے خلاف پاکستان کے موثر دفاع اور ڈیٹرنس کے حوالے سے اس کے عدم تحفظ اور مایوسی کو ظاہر کرتے ہیں۔‘\nواضح رہے کہ جمعرات کی صبح وزیر دفاع راج ناتھ سنگھ نے انڈیا کے زیر انتظام کشمیر میں ’بادامی باغ کنٹونمنٹ‘ میں انڈین فوج کے جوانوں سے خطاب کرتے ہوئے کہا تھا کہ وہ دنیا سے پوچھنا چاہتے ہیں کہ ’کیا پاکستان جیسی غیرذمہ دار قوم کے ہاتھوں میں موجود ایٹمی ہتھیار محفوظ ہیں؟ میرا ماننا ہے کہ پاکستان کے جوہری ہتھیاروں کو بین الاقوامی ایٹمی توانائی ایجنسی (آئی اے ای اے) کی نگرانی میں لیا جانا چاہیے۔‘\nانھوں نے مزید کہا کہ ’پوری دنیا نے دیکھا ہے کہ کیسے پاکستان کی جانب سے انڈیا کو ایٹمی ہتھیاروں سے متعلق دھمکیاں دی گئیں۔‘\nانھوں نے تقریب سے خطاب کرتے ہوئے دہشت گردی اور دہشت گردوں کے پاکستان میں موجود ٹھکانوں سے متعلق انھی الزامات کو دہرایا جو انڈیا گذشتہ کئی دنوں سے عائد کرتا چلا آیا ہے تاہم پاکستان بارہا ان دعووں کو مسترد کر چکا ہے۔\nجمعرات کی دوپہر پاکستان کے دفتر خارجہ نے اس بیان پر ردعمل دیتے ہوئے مزید کہا کہ انڈین وزیر دفاع کے بیان سے واضح ہے کہ انھیں بین الاقوامی جوہری توانائی ایجنسی (آئی اے ای اے) کی ذمہ داریوں کا ادراک نہیں۔\nترجمان دفتر خارجہ کے مطابق پاکستان کو انڈیا کی طرح خود ساختہ ’جوہری بلیک میلنگ‘ کی ضرورت نہیں بلکہ پاکستان کی روایتی دفاعی صلاحیتیں ہی انڈیا کو روکنے کے لیے کافی ہیں۔ دفتر خارجہ نے ماضی کے چند واقعات کی مثال دیتے ہوئے کہا کہ انڈیا نے جوہری ودیگر تابکار مواد کے تحفظ کے لیے کیا اقدامات کیے ہیں۔\nیاد رہے کہ انڈین وزیر دفاع کی جانب سے یہ بیان ایسے وقت میں سامنے آیا ہے جب انڈیا اور پاکستان کے درمیان جنگ بندی کو مزید پائیدار بنانے کی کوششیں کی جا رہی ہیں مگر اس کے ساتھ انڈین ذرائع ابلاغ پر یہ دعوے بدستور  زیر گردش ہیں کہ گذشتہ ہفتے انڈیا نے پاکستان میں موجود ایک جوہری مرکز کو نشانہ بنایا گیا تھا۔\nاس معاملے کی ابتدا انڈین میڈیا میں ہونے والی ان غیرمصدقہ اطلاعات کے سامنے آنے کے بعد ہوئی، جن میں دعویٰ کیا گیا کہ انڈین فضائی حملوں کے دوران پاکستان کے کیرانہ ہلز پر حملہ کیا تھا جہاں پر مبینہ طور پر پاکستان کے جوہری میزائلوں کا ایک ذخیرہ ہے۔\nیاد رہے کہ انڈین ذرائع ابلاغ پر موجود ان غیرمصدقہ خبروں کی تردید انڈین حکام بھی بذات خود کر چکے ہیں۔\nدوسری جانب بین الاقوامی جوہری توانائی ایجنسی نے بھی پاکستان میں تابکاری کے رساؤ سے متعلق انڈین میڈیا کی رپورٹس کی تردید کی ہے۔ \nبین الاقوامی جوہری توانائی ایجنسی نے بی بی سی کو بتایا ہے کہ ’آئی اے ای اے کے دستیاب اعداد و شمار کی بنیاد پر پاکستان کے کسی بھی جوہری مرکز سے تابکاری کا کوئی رساؤ یا اخراج نہیں ہوا ہے۔‘\nیاد رہے کہ 12 مئی کو ایک پریس بریفنگ کے دوران انڈین فوج کے ڈائریکٹر جنرل ایئر آپریشنز ایئر مارشل اے کے بھارتی نے بھی پاکستان میں جوہری تنصیب یا فیسیلٹی کو نشانہ بنانے کی خبروں کی تردید کی تھی۔\nبریفنگ کے دوران صحافی کی جانب سے پوچھا گیا کہ کیا وہ ذرائع ابلاغ کی ان خبروں کی تردید یا تصدیق کر سکتے ہیں جن میں سرگودھا کے نزدیک کیرانہ ہلز میں نیوکلیئر فیسیلیٹی کو نشانہ بنائے جانے کے دعوے کیے جا رہے ہیں؟\nاس پر ایئرمارشل اے کے بھارتی کا کہنا تھا کہ ’آپ کا ہمیں یہ بتانے کا شکریہ کہ کیرانہ ہلز میں پاکستان کی نیوکلیئر فیسلیٹی ہے، ہمیں یہ معلوم نہیں تھا۔ ہم نے کیرانہ ہلز کو نشانہ نہیں بنایا، وہاں پر جو کچھ بھی ہے (اس سے قطع نظر)۔\nبین الاقوامی جوہری توانائی ایجنسی اور انڈین فوج کی وضاحت کے باوجود پاکستان کے جوہری اثاثوں کے حوالے سے گفتگو کسی نہ کسی لحاظ سے انڈیا میں چلتی ہی جا رہی ہے۔ \nسویڈن میں واقع مشہور سٹاک ہوم انٹرنیشنل پیس ریسرچ انسٹیٹیوٹ (سیپری) کے اندازے کے مطابق انڈیا کے پاس تقریباً 150–170 جبکہ پاکستان کے پاس تقریباً 160–170 جوہری ہتھیار موجود ہیں۔\nانڈیا کی جوہری پالیسی ’نو فرسٹ یوز‘ کی رہی ہے۔ اس کا مطلب یہ ہے کہ انڈیا کبھی پہلے جوہری ہتھیار استعمال نہیں کرے گا لیکن اگر اس کے خلاف جوہری جارحیت کی گئی تو وہ اس کا جواب اسی انداز اور بڑے پیمانے پر دے گا۔ \nانڈیا میں تابکاری کے رساؤ کے حوالے سے غیرمصدقہ خبریں آنے کا سلسلہ اس وقت شروع ہوا تھا جب کئی ’اوپن سورس‘ ریسرچ کے ماہرین اور تبصرہ نگاروں نے یہ دعویٰ کیا کہ پاکستان کے ساتھ حالیہ کشیدگی کے دوران ایک انڈین میزائل  کیرانا ہلز میں کسی سرنگ پر گرا۔\nثبوت کے طور پر یہ دعویٰ کیا گیا ایک امریکی جہاز جو مبینہ طور پر تابکاری کے رساؤ کی نگرانی کرتا ہے، وہ انڈیا اور پاکستان کی کشیدگی کے دوران پاکستان آیا ہوا تھا۔\nیہ معاملہ یہیں نہیں رُکا بلکہ کچھ لوگوں نے گذشتہ ہفتے پاکستان میں آنے والے تین زلزلوں کو بھی انڈیا کے پاکستان کے مبینہ جوہری مرکز پر حملے سے جوڑا اور ساتھ یہ قیاس آرائی بھی کی کہ پاکستان شاید جوہری ٹیسٹ کر رہا ہو گا۔\nحالانکہ انڈیا کے سیسمولوجی (زلزلوں کی مطالعہ) ڈیپارٹمنٹ نے ان قیاس آرائیوں کی تردید کی ہے۔ اس کے سربراہ او پی مشرا نے پی ٹی آئی نیوز ایجینسی کو بتایا کہ ’جوہری دھماکوں کی ایک منفرد پہچان ہوتی ہے۔ قدرتی زلزلے دو مرحلوں میں آتے ہیں جبکہ جوہری دھماکے کا ایک واضح تیسرا مرحلہ ہوتا ہے، جو دھماکے کے بعد سطح کی گونج کی وجہ سے پیدا ہوتا ہے۔‘\nکرنل (ریٹائرڈ) ونایاک بھٹ، جو سینٹر آف ایڈوانس ڈیفنس سٹڈیز کے سربراہ ہیں، کا کہنا تھا کہ انڈین حکام واضح کر چکے ہیں کہ اُن کا ارادہ نہ تو جوہری مقام کو ہدف بنانے کا تھا اور نہ ہی انھوں نے ایسا کیا۔\n’ہم ایک ذمہ دار جمہوریت ہیں۔ میڈیا رپورٹس پر یقین نہ کریں بلکہ ڈی جی ایم او (لیفٹیننٹ جنرل راجیف گھائی) کی بات پر یقین کریں جنھوں نے اس دعوے کی تردید کی ہے۔‘\nوہ کہتے ہیں کہ اگر انڈیا نے کسی جوہری سینٹر کو ہدف بنایا ہوتا تو اسے چھپانا بہت مشکل ہوتا۔\nواضح رہے کہ تابکاری کے کسی بھی طرح کے رساؤ کی صورت میں بڑے پیمانے پر مقامی آبادی کو فوری طور پر علاقے سے منتقل کرنا ضروری ہوتا ہے کیونکہ ایک جوہری ہتھیار سے تابکاری سے فوری طور پر موت ہو سکتی ہے۔",
        "published_date": "Thu, 15 May 2025 15:45:51 GMT",
        "source": "BBC Urdu"
    },
    {
        "guid": "https://www.bbc.com/urdu/articles/czxykk6wrpko#1",
        "title": "وہ شہر جہاں سکیورٹی گارڈ اور دکاندار کے بغیر 24 گھٹنے تک دکانیں اور شراب خانے کھلے رہتے ہیں",
        "link": "https://www.bbc.com/urdu/articles/czxykk6wrpko",
        "image_url": "https://ichef.bbci.co.uk/news/1024/branded_urdu/250c/live/8cbf49a0-1ab3-11f0-a455-cf1d5f751d2f.jpg",
        "article": "جنوبی کوریا کے شہر سیئول کے مضافات میں آدھی رات ہو چکی ہے اور میرا جی چاہ رہا ہے کہ کچھ ہلکا پھلکا کھایا جائے لیکن یہ کوئی بڑا مسئلہ نہیں کیونکہ میرے اپارٹمنٹ کے بالمقابل سڑک کے اس پار ایک نہیں بلکہ متعدد دکانیں ہیں جو 24  گھنٹے کھلی رہتی ہیں۔\nمیں جس دکان میں داخل ہوا ہوں وہ آئس کریم کی دکان ہے۔ مختلف قسم کی آئس کریمز کے ساتھ فریزر کی قطاریں ہیں لیکن وہاں کوئی سکیورٹی گارڈ یا دکاندار نہیں۔\nمجھے بس اتنا کرنا ہے کہ میں جو چاہتا ہوں وہ لے لوں اور جانے سے پہلے ادائیگی کروں۔\nآئس کریم سٹور کے اسی بلاک میں ایسی دکانیں ہیں جو سٹیشنری، پالتو جانوروں کا کھانا اور یہاں تک کہ سوشی بھی فروخت کرتی ہیں۔ سبھی میں کوئی دکاندار یا عملے کا ایک بھی رکن نظر نہیں آتا۔\nاندرون شہر کے زیادہ رش والے علاقوں میں بغیر عملے کے شراب خانے بھی ہوتے ہیں۔\nایسے ہی ایک بار سول 24 کے بانی اور خالق کم سنگ رے کا کہنا ہے کہ ’اس پیمانے پر اور اس قدر منافع والے بار کو چلانے کے لیے مجھے 12 سے 15  افراد کے عملے کی ضرورت ہو گی لیکن میں صرف دو افراد کا استعمال کرتا ہوں۔‘\nوہ کہتے ہیں کہ اس سے انھیں دوسرے کاروباری منصوبوں پر توجہ مرکوز کرنے کا وقت ملتا ہے۔\nوہ قریب ہی ایک بار چلاتے تھے لیکن جب آمدن توقعات پر پورا نہیں اترتی تھی تو انھوں نے بغیر دکاندار کے نظام کا رخ کیا اور اب منافع میں اضافہ ہوا۔\nجنوبی کوریا دنیا میں سب سے کم شرح پیدائش والا ملک ہے۔ ایک خاتون کی زندگی میں پیدا ہونے والے بچوں کی اوسط تعداد 2023  میں کم ہو کر 0.72  رہ گئی تھی تاہم یہ گذشتہ برس بڑھ کر 0.75 ہو گئی۔\nایک مستحکم آبادی کو برقرار رکھنے کے لیے جنوبی کوریا میں شرح پیدائش کو کم از کم 2.1  پر لانے کی ضرورت ہے اور ایسا آخری بار سنہ 1982 میں ہوا تھا۔\nاس کا مطلب ہے کہ لیبر مارکیٹ میں آنے والے افراد کی تعداد کم ہو رہی ہے جبکہ سال 2000 کے بعد سے کم از کم اجرت میں مسلسل اضافہ ہو رہا ہے۔\nکِم جیسے کاروباری مالکان کو اب عملے کے لیے تقریبا سات ڈالر فی گھنٹہ ادا کرنا پڑتا ہے۔ وہ کہتے ہیں ’بغیر دکاندار کاروبار چلانے کی سب سے بڑی وجہ کم از کم اجرت میں اضافہ تھا۔ اس چیلنج سے نمٹنے کے دو طریقے ہیں، روبوٹکس یا آٹومیشن۔‘\nچونکہ روبوٹس کو تعینات کرنے کے لیے زیادہ پیسے اور جگہ کی ضرورت ہوتی ہے لہٰذا انھوں نے بغیر عملے کے سٹوروں کا انتخاب کیا۔\nکووڈ وبا نے آٹومیشن کی طرف جھکاؤ بڑھایا۔ اس سے اجرتوں پر آنے والی لاگت کی بچت ہوئی۔\nکچھ لوگوں کا کہنا ہے کہ مزدوروں کی نئی نسل نام نہاد ’تھری ڈی نوکریاں‘ نہیں کرنا چاہتی، جنھیں گندا، خطرناک، اور مشکل یا توہین آمیز سمجھا جاتا ہے۔\nان سے مراد مینوفیکچرنگ اور زراعت جیسی ملازمتوں میں ہاتھ سے کی جانے والی مزدوری ہے جسے ناپسندیدہ سمجھا جاتا ہے۔\nجنوبی کوریا میں حکمراں جماعت پیپلز پاور کے رکن اور ایجوکیشن سٹینڈنگ کمیٹی کے رکن چو جنگ ہن کہتے ہیں ’نوجوان نسل میٹروپولیٹن علاقوں کے اندر رہنے کی کوشش کرتی ہے اور وہ اپنے کاروبار، وینچر کیپیٹل بنانا بھی پسند کرتے ہیں اور اچھی تنخواہ والی ہائی ٹیک ملازمتوں کی تلاش کر رہے ہیں۔‘\nچو جنگ ہن کہتے ہیں ’کچھ دوسرے پالیسی سازوں کے برعکس، میں اپنی نوجوان نسل کو اس طرح کی ترجیحات کا مورد الزام نہیں ٹھہراتا۔ اعداد و شمار سے پتہ چلتا ہے کہ ہمیں آنے والے برسوں میں کم لیبر فورس سے نمٹنا پڑے گا  اور یہ بہتر ہے کہ ہم اپنی محدود لیبر فورس کو زیادہ سے زیادہ قیمت والے شعبوں میں مختص کریں۔‘\nنجی مالی اعانت سے چلنے والے تھنک ٹینک کوریا اکنامک ریسرچ انسٹیٹیوٹ کو توقع ہے کہ کوریا میں 43 فیصد ملازمتوں کو اگلے 20  سال میں آٹومیشن سے تبدیل کرنے کا خطرہ ہے۔\nاس کا مطلب یہ بھی ہے کہ ’براؤنی‘ کے چیف ایگزیکٹو کوون من جے جیسے لوگوں کے لیے نئے مواقع بھی ہیں ، ایک ایسی کمپنی جو بغیر دکاندار کے سٹورز کا انتظام کرتی ہے۔\nانھوں نے 2022 میں کووڈ بحران کے اختتام پر اپنا کاروبار شروع کیا تھا۔ انھوں نے بی بی سی کو بتایا کہ ’ہم بغیر کسی شخص کے کپڑے دھونے، آئس کریم سٹورز، کیفے اور ویپ شاپس کا انتظام کرتے ہیں۔‘\nاگر دکان بغیر دکاندار کے بھی ہو، تب بھی اسے صاف کرنے اور اس کی دیکھ بھال کرنے کی ضرورت ہوتی ہے۔ وہ کہتے ہیں کہ ابتدائی طور پر دکان کے مالکان نے یہ کام کیا۔\nکوون کی کمپنی اب ایسے کارکن فراہم کر رہی ہے جو دکانوں کی دیکھ بھال کر سکتے ہیں۔\n’ہمارے پاس مقامی عملے کا ایک گروہ ہے جو ایک دن میں ان میں سے کئی سٹوروں کا دورہ کر سکتے ہیں۔ مالکان کے لیے سب سے بڑی ترجیح یہ ہے کہ وہ دکانوں کے کام نہ کریں اور ان کے بارے میں نہ سوچیں۔ اس کے بجائے وہ ہمیں ان کی دکانوں کا انتظام کرنے کے لیے ماہانہ 100 یا 200 ڈالر اضافی ادا کریں گے۔‘\nکوون کا کہنا ہے کہ انھوں نے صرف دو سٹورز کے ساتھ شروعات کی تھی لیکن اب وہ 100 سے زیادہ کا انتظام کرتے ہیں۔\nجنوبی کوریا میں چوری کی شرح بہت کم ہے جو عملے کے بغیر سٹورز کی کامیابی میں اضافہ کرتی ہے۔\nکوون کہتے ہیں کہ ’یہاں تک کہ ایسے معاملے بھی سامنے آئے ہیں جب لوگ ادائیگی کرنا بھول گئے لیکن بعد میں مجھے اپنا بل ادا کرنے کے لیے بلایا۔ میں دوسری دکانوں کے بارے میں نہیں جانتا لیکن یہاں کے نوجوان اتنا محفوظ محسوس کرتے ہیں کہ اپنے لیے میز پر جگہ رکھنے کے لیے اپنا پرس اور فون چھوڑ دیتے ہیں۔‘\nوہ تسلیم کرتے ہیں کہ دکان میں چوری کی وجہ سے کچھ نقصان ہو سکتا ہے لیکن وہ اتنا بڑا نہیں کہ ان کے کاروبار کو مفلوج کر سکیں۔\n’میں چوری ہونے والی چیزوں کا کبھی حساب نہیں کرتا چونکہ مجموعی طور پر مالی نقصان نہیں ہوتا لہذا یہ کوئی بڑی بات نہیں۔ بچت کی لاگت ویسے بھی نقصان سے زیادہ ہے اور سکیورٹی خدمات حاصل کرنے پر اس سے کہیں زیادہ لاگت آئے گی۔‘\nٹیکنالوجی میں ترقی کا مطلب یہ ہے کہ جب سیلف ڈرائیونگ کاریں مارکیٹ میں بھر جائیں گی تو ڈرائیونگ جیسی مزید ملازمتیں بے کار ہو جائیں گی۔\nایک اندازے کے مطابق 2032  تک جنوبی کوریا کو 890,000  سے زائد اضافی کارکنوں کی ضرورت ہوگی تاکہ ملک کی طویل مدتی اقتصادی ترقی کے دو فیصد ہدف کو برقرار رکھا جا سکے۔",
        "published_date": "Thu, 15 May 2025 13:26:14 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c706kwrgnyro#1",
        "title": "کوششوں کے باوجود انڈیا آئی ایم ایف کو پاکستان کے لیے قرض کی قسط جاری کرنے سے کیوں نہیں روک پایا؟",
        "link": "https://www.bbc.com/urdu/articles/c706kwrgnyro",
        "image_url": "https://ichef.bbci.co.uk/news/1024/branded_urdu/975d/live/93d08170-3177-11f0-9705-29fcd10d0f7c.jpg",
        "article": "انڈیا کی سخت مخالفت اور کوششوں کے باوجود گذشتہ ہفتے عالمی مالیاتی ادارے (آئی ایم ایف) نے پاکستان کو ایک ارب ڈالر کی قرض کی قسط جاری کر دی ہے۔\nانڈیا کی جانب سے مخالفت ایک ایسے وقت میں سامنے آئی تھی جب انڈیا اور پاکستان کے مابین فوجی تنازع جاری تھا۔ \nانڈیا کے زیرِ انتظام کشمیر میں پہلگام میں سیاحوں پر حملے کے بعد انڈیا نے پاکستان پر اس میں ملوث دہشتگردوں کی معاونت کا الزام لگایا تھا، پاکستان نے اس الزام کی تردید کرتے ہوئے انڈیا سے ٹھوس ثبوت دینے کا مطالبہ کیا تھا۔\nاس کے بعد رواں ماہ انڈیا نے پاکستان اور اس کے زیرِ انتظام کشمیر میں مختلف مقامات کو نشانہ بنایا جس کے بعد دونوں ممالک میں کئی روز تک فوجی تنازع جاری رہا جو بالآخر امریکی ثالثی میں ختم ہوا۔ \nاس دوران انڈیا اور پاکستان میں سوشل میڈیا پر دیگر موضوعات کے ساتھ آئی ایم ایف بھی ٹرینڈ کرتا رہا۔  \nآئی ایم ایف کے ایگزیکٹیو بورڈ نے پاکستان کے لیے سات ارب ڈالرز کے قرض پروگرام کی دوسری قسط جاری کرتے ہوئے کہا کہ پاکستان سختی سے آئی ایم ایف کے پروگرام پر عملدرآمد کر رہا ہے جس کے باعث ملک معاشی بحالی کی راہ پر گامزن ہے۔\nعالمی ادارے کا مزید کہنا تھا کہ وہ پاکستان میں ماحولیاتی تبدیلی اور قدرتی آفات سے نمٹنے کی کوششوں میں ساتھ دیتا رہے گا اور اس ضمن میں مستقبل میں تقریباً 1.4 ارب ڈالرز کے مزید فنڈز جاری کیے جائیں گے۔\nانڈیا کی جانب سے پاکستان کو قرض کے اجرا کی مخالفت کی دو وجوہات کی بنیاد پر کی گئی تھی۔\nاپنے بیان میں انڈیا نے ماضی میں پاکستان کی قرض کے معاملے میں خراب کارکردگی اور آئی ایم یف پروگرام کے تحت لاگو کی جانے والی اصلاحات پر عملدرآمد میں ناکامی کا حوالہ دیتے ہوئے، پاکستان کے لیے آئی ایم ایف کے بیل آؤٹ پروگرامز کی افادیت پر سوال اٹھایا تھا۔\nانڈیا کی جانب سے دوسرا اعتراض یہ تھا کہ آئی ایم یف کی جانب مہیا کیے جانا والا فنڈ ’ریاستی سرپرستی میں سرحد پار دہشتگردی‘ کے لیے استعمال ہو گا۔ پاکستان ہمیشہ سے انڈیا کی جانب سے سرحد پار دہشتگردی کی ریاستی سرپرستی کے الزام کی تردید کرتا آیا ہے۔\nانڈیا کا کہنا تھا کہ پاکستان کو فنڈز جاری کر کے آئی ایم ایف ناصرف خود کی اور اپنے ڈونرز کی ’عزت کو داؤ‘ پر  لگا رہا ہے بلکہ یہ عالمی اقدار کا مذاق اڑانے کے مترادف بھی ہے۔\nبی بی سی نے انڈیا کے الزامات پر آئی ایم ایف سے اُس کا موقف جاننے کے لیے رابطہ کیا لیکن کوئی جواب موصول نہیں ہوا۔\nجہاں تک انڈیا کے پہلے دعوے کا تعلق ہے تو سنہ 1958 سے اب تک پاکستان 24 مرتبہ آئی ایم ایف کے پاس جا چکا ہے جبکہ ماضی میں متعدد حکومتوں کی جانب سے گورننس کے نظام کو بہتر بنانے کے لیے معنی خیز اصلاحات نہیں کی گئی ہیں۔\nپاکستان کے امریکہ میں سابق سفیر حسین حقانی کہتے ہیں کہ ’آئی ایم ایف کے پاس جانا آئی سی یو میں داخل ہونے جیسا ہے۔ اگر کوئی مریض 24، 25 مرتبہ آئی سی یو میں داخل ہوتا ہے تو اس کا مطلب ہے کہ اس کے ساتھ کوئی بنیادی مسئلہ ہے جس پر توجہ دینے کی ضرورت ہے۔‘\nتاہم دہلی کی جانب سے اٹھایا جانے والا نکتہ کہ آئی ایم ایف سرحد پار دہشت گردی کی مسلسل سرپرستی کی حوصلہ افزائی کر رہا ہے اور عالمی برادری کو غلط پیغام جا رہا ہے۔ یہ نکتہ کہیں زیادہ پیچیدہ ہے اور شاید یہی وجہ ہے کہ انڈیا بیل آؤٹ رکوانے کے لیے دباؤ ڈالنے میں ناکام رہا۔\nماہرین کا کہنا ہے کہ انڈیا کا اسلام آباد کو قرض کی قسط کی اجرا رکوانے کی کوشش کرنا کسی ٹھوس نتائج کی خواہش کے بجائے محض دکھاوے کے لیے تھا۔\nخود انڈیا نے اس بات کا اعتراف کیا کہ آئی ایم ایف خود قرض کو روکنے کے لیے زیادہ کچھ نہیں کر سکتا اور تکنیکی رسمی کارروائیوں کا پابند ہے۔\nانڈیا آئی ایم ایف کے 25 رکنی بورڈ کا ایک ممبر ہے اور اس لحاظ سے اس کا فنڈ میں اثرورسوخ محدود ہے۔ انڈیا آئی ایم ایف میں ایک چار ملکی گروپ کی نمائندگی کرتا ہے جس میں سری لنکا، بنگلہ دیش اور بھوٹان بھی شامل ہیں جبکہ پاکستان سینٹرل ایشیا گروپ کا رُکن ہے جس کی نمائندگی ایران کے پاس ہے۔\nاقوامِ متحدہ کے برعکس جہاں ہر رُکن ملک کا ایک ووٹ ہوتا ہے، آئی ایم ایف بورڈ میں ہر ملک کے ووٹ کا دارومدار اس بات پر ہے کہ اُس ملک کی معیشت کتنی بڑی ہے اور وہ آئی ایم ایف کے فنڈز میں کتنا حصہ ڈالتا ہے۔ آئی ایم ایف میں رائج اس نظام کی بنیاد پر یہ تنقید کی جاتی ہے کہ اس میں امیر مغربی ممالک کو ترقی پذیر ممالک پر ترجیح دی جاتی ہے۔\nمثال کے طور پر آئی ایم ایف میں سب سے زیادہ ووٹنگ شیئر امریکہ کے پاس ہے جو کہ کل ووٹ کا 16.49 فیصد بنتا ہے جبکہ انڈیا کے پاس محض 2.6 فیصد ووٹ ہے۔ اس کے علاوہ آئی ایم ایف کے قواعدوضوابط کے تحت بورڈ ممبرز کسی تجویز کے خلاف ووٹ نہیں کر سکتے۔ وہ یا تو اس کے حق میں ووٹ دے سکتے یا ووٹ دینے سے انکار کر سکتے ہیں جبکہ تمام تر فیصلے بورڈ میں اتفاقِ رائے سے ہوتے ہیں۔\nایک ماہر معاشیات جو اپنا نام ظاہر نہیں کرنا چاہتے تھے، نے بی بی سی کو بتایا کہ اس طرح طاقتور ممالک کے مفاد بورڈ کے فیصلوں کو متاثر کرتے ہیں۔\nآئی ایم ایف اور دیگر عالمی مالیاتی اداروں میں موجود اس مبینہ عدم توازن کو دور کرنے سے متعلق اصلاحات سنہ 2023 میں انڈیا کی زیرِ صدارت ہونے والی جی 20 کانفرنس میں پیش کی گئی تھیں۔\nسابق انڈین بیوروکریٹ این کے سنگھ اور سابق امریکی سیکریٹری خزانہ لارنس سمرز نے اپنی رپورٹ میں تجویز دی تھی کہ آئی ایم ایف میں ووٹنگ کے حق اور مالی تعاون کے درمیان تعلق کو ختم کیا جائے تاکہ ’گلوبل نارتھ‘ اور ’گلوبل ساؤتھ‘ دونوں کی بہتر نمائندگی کو یقینی بنایا جا سکے تاہم اب تک ان تجاویز پر کوئی پیش رفت نہیں ہوئی۔\nمزید برآں، تنازعات میں گھرے ممالک کی مالی معاونت کے متعلق آئی ایم ایف کے اپنے قوانین میں حالیہ تبدیلیوں نے اس مسئلے کو مزید پیچیدہ بنا دیا ہے۔ سنہ 2023 میں آئی ایم ایف کی جانب سے یوکرین کو 15.6 ارب ڈالر کا قرض عالمی ادارے کی طرف سے جنگ میں گھرے کسی ملک کے لیے اپنی نوعیت کا پہلا قرض تھا۔\nدہلی کے آبزرور ریسرچ فاؤنڈیشن کے میہیر شرما نے بی بی سی کو بتایا کہ آئی ایم ایف نے اپنے ہی قواعد میں ترمیم کی تاکہ یوکرین کو قرض جاری کیا جا سکے۔\nحسین حقانی کہتے ہیں کہ اگر انڈیا واقعی دہشت گردی سے متعلق اپنی شکایات کا ازالہ چاہتا ہے تو اس کے لیے صحیح فورم اقوام متحدہ فنانشل ایکشن ٹاسک فورس (فیٹف) ہے۔\nفیٹف دہشتگردی کی مالی معاونت کے معاملات دیکھتا ہے اور یہ فیصلہ کرتا ہے کہ کس ملک کو ’گرے لسٹ‘ یا ’بلیک لسٹ‘ میں ڈالا جائے۔ ان فہرستوں میں شامل ممالک آئی ایم ایف اور ورلڈ بینک جیسے عالمی مالیاتی اداروں سے فنڈز حاصل نہیں کر سکتے۔\nان کا کہنا ہے کہ آئی ایم ایف میں اعتراض کرنے سے نہ کچھ ہونا تھا نہ ہی کچھ ہوا۔\n’لیکن اگر کوئی ملک فیٹف کی لسٹ میں شامل ہوتا ہے تو اس کے کے آئی ایم ایف سے قرض حاصل کرنے میں مشکلات ہوتی ہیں اور پاکستان کے ساتھ یہ پہلے ہو چکا ہے۔‘\nیاد رہے کہ شدت پسندی کے خلاف بہتر اقدامات کے نتیجے میں سنہ 2022 میں پاکستان کو باقاعدہ طور پر فیٹف کی گرے لسٹ سے نکال دیا گیا تھا۔\nماہرین خبردار کرتے ہیں کہ آئی ایم ایف کے فنڈنگ کے عمل اور ویٹو کے اختیارات کو تبدیل کرنے کی انڈیا کی کوششیں دو دھاری تلوار ثابت ہو سکتی ہیں۔\nمیہیر شرما کہتے ہیں کہ ایسی اصلاحات کے نتیجے یں دہلی سے زیادہ بیجنگ کو اختیارات مل جائیں گے۔\nحسین حقانی بھی ان کی اس رائے سے متفق دکھائی دیتے ہیں۔ ان کا کہنا ہے کہ انڈیا کو اپنے دوطرفہ تنازعات کو کثیرالجہتی فورم پر استعمال نہیں کرنا چاہیے۔ انڈیا کو ایسے فورمز پر چین کی جانب سے ویٹو کا سامنا رہا۔\nانھوں نے کہا کہ ماضی میں چین نے سرحدی تنازعات کو جواز بنا کر انڈیا کی جانب سے اپنی شمال مشرقی ریاست اروناچل پردیش کے لیے ایشیائی ترقیاتی بینک سے قرض حاصل کرنے کی کوشش کو ناکام بنا دیا تھا۔",
        "published_date": "Thu, 15 May 2025 10:37:12 GMT",
        "source": "BBC Urdu"
    },
    {
        "guid": "https://www.bbc.com/urdu/articles/clyvdl973p4o#2",
        "title": "الیکٹرانک سگنیچر: انڈیا اور پاکستان کے ایک دوسرے کی سرحدی حدود میں طیارے مار گرانے کے دعوؤں کی تصدیق کیسے ممکن ہے؟",
        "link": "https://www.bbc.com/urdu/articles/clyvdl973p4o",
        "image_url": "https://ichef.bbci.co.uk/news/1024/branded_urdu/995d/live/c6028c20-3009-11f0-9223-0d2262e49eec.jpg",
        "article": "پاکستان اور انڈیا کے درمیان جنگ بندی کو کئی روز ہو چکے ہیں اور حالیہ دنوں میں دونوں اطراف سے یہ بتائے جانے کا سلسلہ جاری ہے کہ انھوں نے ایک دوسرے کا کتنا نقصان کیا ہے۔\nاس دوران سب سے زیادہ بات چیت انڈیا کی فضائیہ کو ہونے والے مبینہ نقصان کی ہو رہی ہے کیونکہ پاکستان نے دعویٰ کیا ہے کہ اس نے اس دوران پانچ انڈین طیارے مار گرائے ہیں جن میں فرانسیسی ساختہ رفال طیارے بھی شامل ہیں۔ اسی طرح انڈیا کی جانب سے پاکستانی طیارے مار گرائے جانے سے متعلق بھی متعدد دعوے کیے گئے ہیں۔\nگذشتہ اتوار کو جب انڈین فضائیہ کے ایئر مارشل اے کے بھارتی سے پاکستانی دعوؤں سے متعلق سوال کیا گیا تو اگرچہ انھوں نے اس کی تصدیق یا تردید نہیں کی تاہم اُن کا کہنا تھا کہ ’ہم ابھی حالتِ جنگ میں ہیں اور نقصانات جنگ کا حصہ ہوتے ہیں۔ جہاں تک تفصیلات کی بات ہے تو (نقصانات کی) کیا تعداد تھی، اور ہم نے کیا کھویا ہے، اگر میں اس پر تبصرہ کرتا ہوں تو دشمن کو فائدہ ہو گا۔‘\nانھوں نے مزید کہا کہ ’آپ جاننا چاہتے ہیں کہ ہم نے اُن کے کتنے طیارے گرائے؟ ہم نے ان کے طیارے اپنی حدود میں نہیں آنے دیے اس لیے ہمارے پاس اُن کا ملبہ نہیں ہے۔ لیکن ہم نے اُن کے کچھ طیارے گرائے ہیں لیکن تعداد پر میں کچھ قیاس آرائی نہیں کروں گا۔ مجھے تعداد کا علم ہے، ہم تفصیلات لے رہے ہیں لیکن میں ابھی تعداد نہیں بتاؤں گا۔‘\nدوسری جانب پاکستانی فوج کے ترجمان نے فضائیہ اور بحریہ کے نمائندوں کے ہمراہ ایک پریس بریفنگ میں اتوار کو میڈیا سے بات کرتے ہوئے دعویٰ کیا کہ ’یہ بڑی عجیب بات ہے کہ انڈین کہہ رہے ہیں کہ ہم نے کوئی طیارہ نہیں کھویا۔ اگر ہم کہہ رہے ہیں کہ پانچ انڈین طیارے گرائے گئے ہیں تو اس کا مطلب ہے کہ پانچ طیارے مارے گئے ہیں۔‘\nاُنھوں نے دعویٰ کیا کہ ’ہم نے ثبوت دیکھے ہیں۔‘ اس کے بعد پریس بریفنگ کے دوران انڈین میڈیا کی کچھ کلپس اور کچھ تصاویر بھی دکھائی گئیں اور دعویٰ کیا گیا کہ یہ انڈین جہازوں کا ملبہ ہے۔\nاس سے قبل امریکی اخبار واشنگٹن پوسٹ اور خبر رساں ایجنسی روئٹرز اپنی خبروں میں اوپن سورس ڈیٹا اور امریکی حکام سے گفتگو کی بنیاد پر یہ دعویٰ کر چکے ہیں کہ ’بظاہر پاکستانی سٹرائیکس کے دوران دو فرانسیسی ساختہ انڈین طیارے کریش ہوئے ہیں‘۔\nمگر انڈیا اور پاکستان کے فوجی حکام اور بین الاقوامی ذرائع ابلاغ کی جانب سے کیے جانے والے یہ دعوے کتنے قابلِ اعتبار ہیں؟ پاکستان کس بنیاد پر انڈین طیاروں بشمول رفال کو گرائے جانے کا دعویٰ کر رہا ہے؟ اور کیا کوئی ایسا بین الاقوامی پروٹوکول یا معاہدہ موجود ہے جو دو ممالک کی جنگ کے دوران فائٹر طیاروں کے نقصان کا تعین کروا سکے؟\nان سوالات کے جوابات جاننے کے لیے بی بی سی نے اس شعبے کے ماہرین سے گفتگو کی ہے۔\nامریکی پبلیکیشن ’جیوپولیٹیکل فیوچرز‘ سے منسلک امریکی فوج کے سابق اہلکار اینڈریو ڈیوڈسن نے بی بی سی اُردو کو بتایا کہ اوپن سورس انٹیلیجنس کے ذریعے بھی ایسے واقعات کی تصدیق کی جا سکتی ہے۔\nاینڈریو کہتے ہیں کہ ’اوپن سورس انٹیلیجنس کے ماہرین اکثر ریڈار کے ٹریکنگ ڈیٹا، سیٹلائٹ سے لی گئی تصاویر اور حراست میں لیے گئے پائلٹس کے بیانات کا سہارا لے کر کسی لڑاکا طیارے کے ممکنہ طور پر مار گرائے جانے کا اندازہ لگا سکتے ہیں۔‘\nتاہم وہ کہتے ہیں کہ جہاز کو مار گرائے جانے کی کوئی ویڈیو یا سرکاری اعتراف کے بغیر تمام اندازے جزوی طور پر ہی درست مانے جا سکتے ہیں۔\nانھوں نے کہا کہ ’پاکستان اور انڈیا کے درمیان ہونے والی لڑائیوں میں اکثر پرانی تصاویر اور ویڈیوز گردش کرنے لگتی ہیں ایسے میں میٹا ڈیٹا اور آرٹیفشل انٹیلیجنس کے کچھ ٹولز کی مدد سے بھی نئے اور پُرانے ثبوتوں میں فرق تلاش کرنے میں مدد مل سکتی ہے۔‘\nیاد رہے کہ بی بی سی ویریفائی نے تین ایسی ویڈیوز کی تصدیق کی تھی جن کے بارے میں دعویٰ کیا تھا کہ ان میں نظر آنے والا ملبہ فرانسیسی ساختہ رفال طیارے کا ہے۔ اسی نوعیت کی ایک تصدیق تین روز قبل واشنگٹن پوسٹ بھی کر چکا ہے۔\nپاکستان کے ڈپٹی چیف آف سٹاف آپریشنز ایئر وائس مارشل اورنگزیب احمد نے گذشتہ دنوں پریس بریفننگ کے دوران دعویٰ کیا تھا کہ انڈین جہازوں کی الیکٹرانک آئی ڈی کے ذریعے انھیں معلوم ہوا کہ پاکستانی فضائیہ نے کون سا انڈین طیارہ کسی مقام پر گرایا ہے۔\nانھوں نے دعویٰ کیا کہ مگ 29 لائن آف کنٹرول سے آٹھ ناٹیکل میل دور سرینگر میں مار گرایا گیا تھا جبکہ ایک ایس یو 30 لائن آف کنٹرول سے 25 ناٹیکل میل دور سرینگر میں مار گرایا گیا تھا۔ \nفراہم کی گئی تفصیلات میں ایک رفال طیارہ ایل او سی سے 53 ناٹیکل میل دور سرینگر میں، دوسرا رفال بین الاقوامی سرحد سے سات ناٹیکل میل دور بھٹنڈہ میں اور تیسرا رفال جموں کے قریب مار گرانے کا دعویٰ کیا گیا۔\nان کا کہنا تھا کہ ’ہمارے پاس یہ تفصیلات اس لیے ہیں کیونکہ جدید دور کی جنگ میں آپ چیزوں کو اپنی ایمیجینیشن (تخیل) سے پیدا نہیں کر سکتے۔ آپ کی ایک الیکٹرانک آئی ڈی ہوتی ہے، ڈیٹا لنک کے ذریعے طیارے ٹریک کر لیے جاتے ہیں، جیسے ہی آپ اپنا ریڈار کھولتے ہیں سب ظاہر ہو جاتا ہے، کوئی چھپ نہیں سکتا۔'\nاُن کی بریفنگ کے دوران الیکٹرانک سگنیچر کا بھی تذکرہ کیا گیا۔\nیاد رہے کہ پاکستان کے نائب وزیر اعظم اسحاق ڈار نے یہ دعویٰ کیا تھا کہ رفال گرانے کی کارروائی میں جے 10 سی استعمال کیا گیا تھا۔\n11 مئی کی پریس کانفرنس کے دوران انڈیا کے ایئر مارشل ایک اے بھارتی سے جب رفال طیارے گرانے جانے کے دعوؤں سے متعلق پوچھا گیا تو ان کا مزید کہنا تھا کہ ’نقصانات لڑائی کا حصہ ہیں۔۔۔ آپ کو ہم سے یہ سوال پوچھنا چاہیے کہ کیا ہم نے اپنے اہداف حاصل کیے ہیں؟ کیا ہم نے دہشتگردوں کے ٹھکانے تباہ کرنے کا ہدف حاصل کیا ہے؟ اس کا جواب ہاں ہے۔‘\nجبکہ انھوں نے ایک دوسرے سوال کے جواب میں دعویٰ کیا کہ انڈیا نے بھی بعض پاکستانی طیارے گرائے ہیں مگر وہ ان کی تفصیلات شیئر نہیں کرسکتے۔ ان کا کہنا تھا کہ ’ان (پاکستانی فضائیہ) کے طیاروں کو ہماری حدود میں آنے سے روکا گیا۔ ہمارے پاس ان کا ملبہ نہیں۔‘\nجبکہ 11 مئی کو انڈین فوج نے ایکس پر ایک ویڈیو پوسٹ کی جس میں پاکستانی مراج طیارے کا ملبہ دکھانے کا دعویٰ کیا گیا۔ تاہم اس ویڈیو کے بارے میں ایئر مارشل اے کے بھارتی نے اپنی پریس کانفرنسز میں کوئی تبصرہ نہیں کیا۔ پاکستان کی جانب سے اس نوعیت کے دعوؤں کی تصدیق نہیں کی گئی ہے۔\nاس پر تبصرہ کرتے ہوئے پاکستانی فضائیہ کے سابق ایئر کموڈور خالد چشتی نے بی بی سی کو بتایا کہ پاکستان کے پاس چینی ساختہ طیاروں J10 C اور جے ایف 17تھنڈر میں 'پی ایل 15' میزائل نصب ہیں جن کی رینج تقریباً 200 کلومیٹر ہے۔\nوہ کہتے ہیں کہ پی ایل 15 میزائل میں اپنا ریڈار لگا ہوتا ہے اور یہ اپنے ہدف کو لاک کرتے وقت اور نشانہ بنانے سے قبل اپنے جہاز کو الیکٹرانک سگنل (سگنیچر) دیتا ہے۔ ’(لگ بھگ) 200 کلومیٹر کافی زیادہ فاصلہ ہے جبکہ جہاز کے پائلٹ کو آسمان پر بمشکل 10 کلومیٹر تک ہی نظر آ رہا ہوتا ہے۔ ایسے میں ہدف پر نشانہ لگانے کے بعد جب پی ایل 15 فائر کیا جاتا ہے تو یہ اپنے ہدف کے قریب جاتے وقت صرف اس وقت ایکٹویشن موڈ میں آتا ہے جب اسے مکمل یقین ہو کہ یہ اپنے ہدف سے جا ٹکرائے گا۔‘\nانھوں نے اس میزائل کی خاصیت سے متعلق دعویٰ کیا کہ اگر اس میزائل کے اپنے ریڈار سسٹم کو معلوم ہو کہ وہ اپنے ہدف کو نشانہ نہیں بنا پائے گا، تو یہ فضا میں ہی خود کو تباہ کر لیتا ہے۔\nایئرکموڈور خالد چشتی کے مطابق 'یہی وجہ ہے کہ پاکستانی فضائیہ کو یقین ہے کہ انھوں نے انڈین طیاروں کو گرایا ہے۔ وہ اس الیکٹرانک سگنل کے علاوہ ہیومن انٹیلیجنس کے ذریعے بھی دوسرے ملک کا طیارہ گرانے کی تصدیق کر رہے ہیں۔'\nتاہم جب اینڈریو ڈیوڈسن سے پوچھا گیا کہ کیا الیکٹرانک سگنیچر کے ذریعے کسی جہاز کو مار گرائے جانے کی تصدیق کی جا سکتی ہے؟ تو اُن کا کہنا تھا کہ 'الیکٹرانک سگنیچر سے مراد کسی جہاز کی ریڈار فریکوئنسی، ریڈیو ٹرانسمیشن، ٹرانسپونڈر کوڈز اور دیگر الیکٹرانک آلات کے سگنلز ہوتے ہیں۔\n'اگر اچانک ہی کسی جہاز کے الیکٹرانک سگنلز غائب ہو جائیں تو اس کا مطلب لیا جاتا ہے کہ اس جہاز کو کامیابی سے انگیج کر لیا گیا ہے لیکن اس سے 100 فیصد یہ معلوم نہیں ہوتا کہ حریف جہاز تباہ ہو گیا ہے۔‘\nاینڈریو کے مطابق ’اسی لیے الیکٹرانک سگنیچر کو بطور سیکنڈری ثبوت دیکھا جاتا ہے۔‘\nسینٹر فور ایرو سپیس اینڈ سکیورٹی سٹڈیز کے صدر ایئر مارشل ریٹائرڈ جاوید احمد کہتے ہیں کہ ’پہلے جو ڈاگ فائٹس ہوتی تھیں، وہ انتہائی قریب کے فاصلے پر ہوتی تھیں مگر اب لڑاکا طیارے اکثر حد نگاہ سے بہت دور ہوتے ہیں اور ایسے میں کسی تباہ شدہ طیارے کا ملبہ اسے مار گرانے والے ملک کو ملنا مشکل ہو جاتا ہے۔‘\nانھوں نے کہا کہ ’آج کل کے دور میں تو الیکٹرانک ثبوت ہی ہوتے ہیں۔۔۔ جہاز چاہے رفال ہو، مگ 29 ہو یا ایس یو 30، ہر طیارے کا ایک الیکٹرانک سگنل ہوتا ہے جو اس کی پہچان ہوتی ہے اور اسی سے ہدف کو کامیابی سے نشانہ بنانے کی تصدیق ہوتی ہے۔‘\nسنہ 2019 میں انڈیا نے جب پاکستان کا ایف 16 طیارہ مار گرانے کا دعویٰ کیا تھا تو اُس وقت امریکی حکام نے پاکستان آ کر اس بات کی تصدیق کی تھی کہ پاکستان کے پاس موجود ایف 16 لڑاکا طیارے پورے ہیں۔\nاس وقت امریکی جریدے 'فارن پالیسی' نے بتایا تھا کہ پاکستان موجود ایف 16 طیاروں کی گنتی کے اس عمل کے بارے میں معلومات رکھنے والے سینیئر امریکی دفاعی عہدیدار کا کہنا تھا کہ غیرملکی فوجی طیاروں کی فروخت پر استعمال کے معاہدے کے مطابق پاکستان نے امریکہ کو دعوت دی تھی کہ اس کے حکام خود آ کر ایف 16 طیاروں کی گنتی کریں۔ \n’عموماً اس قسم کے معاہدوں میں امریکہ کی شرط ہوتی ہے کہ خریدنے والا ملک امریکی حکام کی جانب سے سازوسامان کا باقاعدگی سے معائنہ کروائے تاکہ سازوسامان کی گنتی اور حفاظت یقینی بنائی جا سکے۔'\nایئر کموڈور خالد چشتی کہتے ہیں کہ جب انڈیا نے پاکستانی طیارہ گرانے کا دعویٰ کیا تھا تو پاکستان نے امریکی حکام کو خود دعوت دے کر ملک بُلایا تھا تاکہ وہ خود تصدیق کر سکیں کہ پاکستان کے سب ایف 16 طیارے صحیح سلامت ہیں۔\nتاہم انھوں نے کہا کہ انڈیا کو رفال طیارے فراہم کرنے والی کمپنی نئی دہلی کو قانونی طور پر نقصان کی اطلاع دینے پر مجبور نہیں کر سکتی۔\n'انڈیا 40 برسوں سے اس کمپنی سے طیارے خرید رہا ہے اور اتنے عرصے میں خریدار اور کمپنی کے درمیان ایک انڈرسٹینڈنگ ہو جاتی ہے۔ میرا خیال ہے کہ رفال بنانے والی کمپنی اس معاملے پر خاموش ہی اختیار کیے رکھے گی۔'\nجیوپولیٹیکل فیوچرز سے منسلک اینڈریو ڈیوڈسن بھی ایئر کموڈور خالد چشتی سے اتفاق کرتے ہوئے نظر آتے ہیں۔\nوہ کہتے ہیں ایسا کوئی بین الاقوامی قانون موجود نہیں جس کے تحت انڈیا یا کوئی بھی ملک اپنے کسی طیارے کو پہنچنے والے نقصان کی اطلاع دینے کا پابند ہو۔\nوہ کہتے ہیں کہ 'ایک بار طیاروں کی ڈیلیوری ہو جانے کے بعد یہ کسی بھی ملک کی ملکیت بن جاتے ہیں۔'\nتاہم اینڈریو کہتے ہیں کہ امریکہ کے بنائے گئے طیاروں بشمول ایف 16  اکثر 'اینڈ یوزر مانیٹرنگ' کے پابند ہوتے ہیں۔\nامریکی فوج کے سابق اہلکار کے مطابق 'اینڈ یوزر مانیٹرنگ' کے معاہدے کا مطلب یہ ہوتا ہے کہ طیارے حاصل کرنے والے ملک مینوفیکچرنگ کمپنی یا ملک کو جہاز کو پیش آنے والے کسی بھی قسم کے واقعے یا نقصان کی اطلاع دینے کے پابند ہوتے ہیں۔\n'لیکن یہ بھی کسی معاہدے یا سیاسی صورتحال کو مدِ نظر رکھتے ہوئے ہی کیا جاتا ہے۔ اس متعلق کوئی بین الاقوامی قانون موجود نہیں ہے۔'\nپراوین ساہنی کا شمار انڈین کے سینیئر صحافیوں میں ہوتا ہے جو کہ عسکری امور میں مہارت رکھتے ہیں اور ان کا کہنا ہے کہ ’انفارمیشن وارفیئر کی سب اہم چیز اس کا مستند ہونا ہوتا ہے اور یہ اس وقت ہی ہو سکتا ہے جب مِس انفارمیشن اور ڈِس انفارمیشن انتہائی چالاکی سے اصل معلومات کے ساتھ ملا کر شیئر کی جائے اور ’پاکستان نے یہی کیا۔‘\nپراوین ساہنی نے اپنے یوٹیوب چینل پر تجزیہ پیش کرتے ہوئے کہا کہ پاکستانی فضائیہ کے ایئر مارشل اورنگزیب احمد نے انٹرنیشنل میڈیا کو جامع بریفنگ دی اور انھوں نے ایک نقشے کی مدد سے صحافیوں کو بتایا کہ کیسے پاکستانی فضائیہ نے انڈین ایئرفورس کے تمام طیاروں کے الیکٹرانک سگنیچر حاصل کیے۔\n’انھوں نے انتہائی تحمل سے بتایا کہ کیسے پاکستانی فضائیہ نے چھ اور سات مئی کی درمیانی شب انڈین ایئر فورس کے پانچ طیارے مار گرائے۔ جب آپ میڈیا کو یہ تمام تفصیلات دے رہے ہیں تو اس کا مطلب یہ ہے کہ آپ میڈیا کو اپنی سوچ میں ڈھال رہے ہیں۔‘\n’اور اگلے دن ہم نے تمام میڈیا پر یہی تفصیلات دیں کیونکہ انڈین ایئرفورس نے ایسے بریفنگ دی ہی نہیں۔‘\nانڈین صحافی کہتے ہیں کہ ’اورنگزیب نے انفارمیشن وارفیئر کے اپنے مشن میں کامیابی حاصل کی۔ میں یہ بالکل نہیں کہہ رہا کہ انھوں نے جو کچھ کہا وہ غلط تھا یہ صحیح۔‘\n’ایسے میں انڈین ردِعمل کی غیرموجودگی میں پاکستان کا بیانیہ مستند نظر آتا ہے۔‘",
        "published_date": "Thu, 15 May 2025 03:55:01 GMT",
        "source": "BBC Urdu"
    },
    {
        "guid": "https://urdu.arynews.tv/syria-plans-to-print-currency/",
        "title": "روس کا کردار ختم کرنے کے لیے شام کا اہم منصوبہ",
        "link": "https://urdu.arynews.tv/syria-plans-to-print-currency/",
        "image_url": "https://urdu.arynews.tv/wp-content/uploads/2025/03/Syria-2.jpg",
        "article": "شام نے اپنے ملک میں روس کا کردار ختم کرنے کیلئے یواےای اور جرمنی میں کرنسی چھاپنےکا منصوبہ تیار کر لیا۔\nغیرملکی خبرایجنسی کے مطابق شام کرنسی کی چھپائی پر یواےای کی فرم کےساتھ بات چیت کر رہا ہے جب کہ جرمن کمپنیاں بھی شام کی نئی کرنسی چھاپنے کیلئے دلچسپی رکھتی ہیں۔\nشام روس کے بجائے متحدہ عرب امارات اور جرمنی میں ایک نئی ڈیزائن کردہ کرنسی پرنٹ کرنے کا ارادہ رکھتا ہے۔\nتین ذرائع نے بتایا کہ امریکی پابندیوں میں نرمی کے بعد خلیجی عرب اور مغربی ریاستوں کے ساتھ تیزی سے بہتر ہونے والے تعلقات کی عکاسی کرتے ہوئے دمشق کو نئے مواقع فراہم کیے گئے ہیں۔\nشام کے نئے حکمرانوں اور متحدہ عرب امارات کے درمیان گہرے تعلقات کی ایک اور علامت میں، دمشق نے جمعرات کو طرطوس بندرگاہ کی ترقی کے لیے متحدہ عرب امارات کے ڈی پی ورلڈ کے ساتھ 800 ملین ڈالر کے ابتدائی معاہدے پر دستخط کیے۔\nصدر ڈونلڈ ٹرمپ کے منگل کو شام پر سے امریکی پابندیاں ہٹائے جانے کے حیران کن اعلان کے بعد سے ایسا پہلا معاہدہ ہے۔\nشامی حکام نے اس سال کے شروع میں جرمنی اور متحدہ عرب امارات میں کرنسی کی چھپائی کے امکانات کی تلاش شروع کی تھی اور فروری میں یورپی یونین کی جانب سے دمشق پر عائد پابندیوں میں کچھ نرمی کے بعد ان کوششوں کو جلا بخشی گئی۔\nشام کے نئے حکمران 13 سال کی جنگ کے بعد تباہ حال معیشت کی بحالی کے لیے تیزی سے آگے بڑھنے کی کوشش کر رہے ہیں۔ حال ہی میں نوٹوں کی کمی کی وجہ سے اس میں مزید رکاوٹ پیدا ہوئی ہے۔\nاسد کے اہم حامیوں میں سے ایک، روس نے ایک دہائی سے زائد خانہ جنگی کے دوران شام کی کرنسی چھاپی جب یورپی یونین نے پابندیاں عائد کیں جس کی وجہ سے ایک یورپی فرم کے ساتھ معاہدہ ختم ہو گیا۔\nدمشق کے نئے حکمرانوں نے گزشتہ دسمبر میں اسد کے روس فرار ہونے کے بعد بھی ماسکو کے ساتھ تعلقات برقرار رکھے ہیں، حالیہ مہینوں میں ایندھن اور گندم کے ساتھ کئی نقدی کھیپیں موصول ہوئی ہیں کیونکہ روس شام کے ساحلی علاقے میں اپنے دو فوجی اڈوں کو برقرار رکھنا چاہتا ہے۔",
        "published_date": "Fri, 16 May 2025 14:46:47 +0000",
        "source": "ARY Urdu"
    },
    {
        "guid": "https://urdu.arynews.tv/babar-azam-backs-two-peshawar-zalmi-stars-for-future-pakistan-call-up/",
        "title": "کونسے نوجوان کھلاڑی پاکستان ٹیم میں شامل ہوسکتے ہیں؟ بابر اعظم نے بتا دیا",
        "link": "https://urdu.arynews.tv/babar-azam-backs-two-peshawar-zalmi-stars-for-future-pakistan-call-up/",
        "image_url": "https://urdu.arynews.tv/wp-content/uploads/2025/05/babar-azam-5.jpg",
        "article": "سابق کپتان بابر اعظم نے اپنی فرنچائز کے دو ابھرتے ہوئے کھلاڑیوں پر اعتماد ظاہر کرتے ہوئے کہا کہ یہ مستقبل میں پاکستانی ٹیم میں شامل ہوسکتے ہیں۔\nزلمی ٹی وی کے پوڈ کاسٹ میں گفتگو کرتے ہوئے بابر اعظم سے سوال کیا گیا کہ وہ ان کھلاڑیوں کے نام بتائیں جو ان کے خیال میں بین الاقوامی سطح پر پاکستان کی نمائندگی کرنے کی صلاحیت رکھتے ہیں۔ بغیر کسی ہچکچاہٹ کے انہوں نے بلے باز عبدالصمد اور فاسٹ بولر علی رضا کا نام لیا۔\nبابر نے کہا کہ وہ ہمارے نوجوان کھلاڑی ہیں، عبدالصمد نسبتاً نئے ہیں اور انہیں بین الاقوامی کرکٹ کے چیلنجز کے لیے خود کو مزید بہتر کرنے کی ضرورت ہے۔ آپ کو اس سطح کے لیے تیار رہنا چاہیے۔\nانہوں نے نوجوان فاسٹ بولر علی رضا کی بھی تعریف کی اور کہا کہ وہ ایک خاص ٹیلنٹ ہے اور بین الاقوامی سطح پر کھیلنے کی صلاحیت رکھتا ہے لیکن اسے وقت کی ضرورت ہے پھر وہ انٹرنیشنل کرکٹ کے لیے تیار ہوجائیں گے۔\nواضح رہے کہ عبدالصمد نے اپریل میں نیوزی لینڈ کے خلاف پانچ میچوں کی ٹی 20 سیریز میں ڈیبیو کیا تھا لیکن وہ صرف 66 رنز بناسکے تھے اور ان کا ٹاپ اسکور 44 رنز تھا۔\nدوسری جانب 17 سال کے علی رضا نے پی ایس ایل 10 میں شاندار کارکردگی دکھائی ہے اور 7 میچوں میں 24.11 کی اوسط سے 9 وکٹیں حاصل کی ہیں،ان کا اکانومی ریٹ 8.03 ہے۔",
        "published_date": "Fri, 16 May 2025 14:44:08 +0000",
        "source": "ARY Urdu"
    },
    {
        "guid": "https://urdu.arynews.tv/india-isolated-on-the-global-stage/",
        "title": "جارحانہ رویّہ اور منفی ردعمل سفارتی میدان میں بھارت کو تنہا کرگیا",
        "link": "https://urdu.arynews.tv/india-isolated-on-the-global-stage/",
        "image_url": "https://urdu.arynews.tv/wp-content/uploads/2025/05/story-image-43.gif",
        "article": "پاکستان اور بھارت کے درمیان کشیدگی اور جھڑپوں کے بعد اس وقت بین الاقوامی سرحد پر مکمل جب کہ کشمیر میں لائن آف کنٹرول پر جزوی طور پر جنگ بندی ہے جب کہ سفارتی سطح پر تناؤ اور میڈیا کے محاذ پر کشیدگی برقرار ہے۔ \n7 مئی سے 10 مئی تک جھڑپوں اور پاکستان کی جانب سے بھرپور حملوں کے بعد کہا جا رہا ہے کہ امریکی مداخلت کے بعد دونوں ممالک کے درمیان سیز فائر ہوا ہے۔ جو لوگ 10 مئی کو صورت حال مانیٹر کر رہے ہوں گے انہیں اچھی طرح معلوم ہوگا کہ ٹرمپ کے جنگ بندی کے ٹوئٹ کے بعد بھارتی سیکریٹری خارجہ وکرم مسری کے جنگ بندی کے اعلان سے قبل صبح ہونے والی میڈیا بریفنگ میں بھارتی مسلح افواج نے نہ صرف پاکستان کی جانب سے ایک بھرپور حملے کی تصدیق کی بلکہ یہ بھی کہا کہ بھارتی مسلح افواج مزید کشیدگی نہیں چاہتی، اگر پاکستان بھی ایسا ہی کرے۔\nاس پریس بریفنگ میں یہ الفاظ بھارتی فوج کی جانب سے اعتراف شکست ہی ہیں۔ اس میڈیا بریفنگ کی ویڈیو اب بھی انٹرنیٹ پر موجود ہے۔ اسے دیکھا اور اعتراف شکست کو سنا جاسکتا ہے۔ یوں لگتا ہے کہ بھارتی مسلح افواج کے ہاتھ کھڑے دینے کے بعد مودی حکومت کے پاس امریکا کی جنگ بندی کی پیشکش کو قبول کرنے کے علاوہ کوئی چارہ نہ تھا۔\nبھارت کی سفارت کاری جنگ بندی تک محدود رہی جب کہ پاکستان نے اپنی سفارت کاری جنگ بندی سے آگے جا کر کی تھی۔ اور لگتا ہے کہ پاکستان نے امریکا کو جنگ بندی کی شرائط میں مسئلہ کشمیر پر مذاکرات کے لیے عالمی طاقتوں کو آمادہ کرلیا ہے۔ اس جنگ بندی میں پاکستان کو عالمی سطح پر چین، ترکی اور آذربائیجان کی کھلی حمایت حاصل تھی۔ جب کہ بھارت کو جنگی جرائم میں عالمی عدالتِ انصاف کو مطلوب اسرائیلی وزیر اعظم نیتن یاہو کی حمایت حاصل رہی۔\nجنگ شروع ہونے سے قبل امریکا کے نائب صدر جے ڈی وینس نے بھارت کا دورہ مکمل کیا تھا۔ اور جس وقت پہلگام کا واقعہ رونما ہوا تو بھارتی وزیر اعظم نریندر مودی سعودی عرب کے دورے پر تھے۔ یعنی بھارت سفارتی سطح پر اعلٰی ترین رابطوں میں مصروف تھا۔ اس سے قبل بھارتی وزیر اعظم ڈونلڈ ٹرمپ کے انتخاب کے بعد وائٹ ہاؤس میں ان سے ملاقات بھی کر چکے ہیں۔ جب کہ پاکستان کی ابھی تک کسی بھی امریکی اعلیٰ عہدیدار سے براہ راست ملاقات نہیں ہوئی ہے۔\nپاکستان اور بھارت کے درمیان جنگ شروع ہونے سے قبل بھارت نے اعلیٰ امریکی قیادت بشمول امریکی صدر، کو یہ باور کرایا ہوا تھا کہ پاکستانی دفاعی نظام بھارت کے حملوں کے آگے ٹک نہ سکے گا۔ مگر سات مئی کے بھارت کے حملے میں اس کو جو نقصان ہوا وہ پوری دنیا کے سامنے ہے۔ اسی طرح دس مئی کو جو جواب دیا گیا وہ بھی اپنی مثال آپ ہے۔ اس جواب نے امریکی صدر اور انتظامیہ کے اہم افراد کی سوچ کو بدل کر رکھ دیا ہے۔\nپاکستان نے پہلگام میں فالس فلیگ آپریشن کے بعد سے بہتر سفارت کاری کی اور وزیر اعظم شہباز شریف کی جانب سے واقعے کی غیر جانبدار تحقیقات کی پیشکش کو دنیا نے مثبت لیا تھا۔ مگر بھارت اپنی عددی طاقت کے نشے میں ایسا دھت تھا کہ وہ سفارتی سطح پر آنے والے پیغام کو ڈھنگ سے سمجھ نہ سکا۔ اور جنگ بندی کے بعد بھی سفارتی زبان اس کو سمجھ میں نہیں آرہی ہے۔\nاب بھارتی حکومت کی سرپرستی میں گودی میڈیا نے ان ملکوں کو نشانہ بنانا شروع کر دیا ہے جنہوں نے پاکستان کی براہ راست حمایت یا معاونت کی ہے یا پھر انہوں نے دونوں ملکوں کے درمیان مفاہمت کرانے میں کوئی کردار ادا کیا ہے۔ بھارت کے ہیرو میجر گورو آریا جس کی زبان گالی اور گندگی کے علاوہ اور کچھ اگل نہیں رہی ہے، اس نے ایران کی جانب سے مفاہمت کی کوشش کرنے والے وزیر خارجہ کے بارے میں نازیبا کلمات کہے جس پر ایران نے شدید ردعمل ظاہر کیا ہے۔ اسی طرح بھارت میں بی جے پی کے کارکنوں نے سعودی عرب کے جھنڈے کی بے حرمتی کی جس نے نہ صرف سعودی عرب کو ناراض کیا بلکہ پوری مسلم امہ میں بھارت کے خلاف غم و غصہ پایا جا رہا ہے۔\nبھارت نے پاکستان کے خلاف جنگ میں فرانسیسی رافیل طیارے، مقامی طور پر تیار کردہ میزائل، اسرائیلی ڈورونز، روسی فضائی دفاعی نظام کو تباہ کروا کے ان ملکوں کی ٹیکنالوجی کو بے توقیر کروایا۔ مگر پاکستان نے بھارت کو اسلحہ فراہم کرنے والے کسی بھی ملک کے خلاف کوئی بات نہیں کی۔ نہ ہی رافیل طیارے دینے والے فرانس کے خلاف اور نہ ہی ایس 400 ڈیفنس سسٹم دینے پر روس کے خلاف کوئی بیان دیا گیا۔ مگر پاکستان کی سفارتی حمایت اور فوجی معاونت کرنے والے ممالک کے خلاف بھارت کے گودی میڈیا کو بے لگام چھوڑ دیا گیا ہے۔\nبھارت کی ایک نیوز ایجنسی جس کو را کی جانب سے خبریں اور فنڈز فراہم کیے جاتے ہیں نے ایک مضمون میں ترکیہ کو دھمکی دی ہے کہ بھارت اپنے براہمسترا میزائل سے چھ منٹ میں اسے تباہ کر سکتا ہے۔ اس دعوے کے علاوہ بھارتی ایوی ایشن سکیورٹی ادارے بی سی اے ایس نے جمعرات کو ترکیہ کی گراؤنڈ ہینڈلنگ کمپنی سیلیبی ائیرپورٹ سروسز انڈیا پرائیویٹ لمیٹڈ کی سکیورٹی کلیئرنس منسوخ کر دی ہے۔ ترکیہ کی یہ ایجنسی بھارت کے نو ایئرپورٹس ممبئی، دہلی، کوچی، کنور، بنگلور، حیدرآباد، گوا، احمد آباد اور چنئی پر جہازوں کی ہینڈلنگ کی خدمات فراہم کرتی ہے۔\nاسی طرح بھارت نے پاکستان کی کھل کر حمایت کرنے پر آذربائیجان کے خلاف بھی ہرزہ سرائی شروع کر دی ہے۔ اور ٹریول ایجنیسوں نے اس ملک کا سیاحتی بائیکاٹ شروع کردیا ہے۔ بھارتی حکومت کی اس پر خاموشی اور بائیکاٹ مہم کے خلاف کارروائی نہ کرنے کو بھارت سرکار کی آشیر باد تصور کیا جا رہا ہے۔\nچین، ترکیہ اور آذربائیجان کے خلاف بائیکاٹ مہم بھارتی خارجہ اور داخلہ پالیسی کا حصہ محسوس ہوتا ہے۔ مگر بھارت کے سفارتی سطح پر منفی رویّے پر معروف امریکی پروفیسر کرسٹین فیئر نے بھی حالیہ جنگی معرکے میں بھارتی کامیابی کے دعوؤں کی نہ صرف قلعی کھول دی ہے بلکہ بھارتی سفارت کاری سے جھلکتے ہوئے اس کے رویّے کو کاٹ کھانے  جیسا قرار دیا ہے۔ واضح رہے کہ کرسٹین فیئر پاکستان کے خلاف کھلم کھلا معاندانہ رویہ اختیار کرتی رہی ہیں اور ہماری سخت ناقدین میں سے ہیں۔ لیکن اس مرتبہ کرسٹین فیئر کا کہنا ہے کہ پاکستانیوں اور بھارتیوں کے رویوں میں بہت فرق ہے۔ وہ سمجھتی ہیں کہ پاکستان نے حالیہ دنوں میں سفارت کاری میں آداب کو ملحوظ رکھا ہے اور اس کے آفیشلز کا رویہ بہت نرم اور مہذب رہا ہے۔ اس حوالے سے انہوں نے اپنی ذاتی مثال پیش کی کہ وہ طویل عرصے سے پاکستان کے خلاف باتیں اور تجزیے کررہی ہیں۔ مگر پاکستانی ان سے نرمی سے بات کرتے ہیں۔ جب کہ بھارت کی حمایت کرنے کے باوجود بھارتی جب بات کرتے ہیں تو ایسا لگتا ہے کہ وہ کاٹ کھانے کو دوڑ رہے ہیں۔ کرسٹین کا کہنا ہے کہ جنگ سے قبل اور بعد میں پاکستان کی سفارت کاری بہتر رہی مگر لگتا ہے کہ بھارت نے جنگ بندی کے بعد بھی سفارتی سطح پر اپنا رویہ درست نہ کیا تو اسے مزید نقصان اٹھانا پڑے گا۔\nپاکستان کے ساتھ ساتھ اس کے اتحادی ملکوں سے بھی بھارت کے نامناسب رویّے نے سفارتی سطح پر بھی اس کی تنہائی میں اضافہ کیا ہے۔ اس سے قبل بھارتی مالدیپ کا سیاحتی بائیکاٹ کرچکے ہیں۔ جب کہ خطے کے دیگر ملک بھوٹان، نیپال، میانمار، سری لنکا اور بنگلہ دیش کی جانب سے بھی بھارت کو کسی قسم کی حمایت نہیں مل سکی ہے۔\nگزشتہ صدی کے اختتام تک بھارت نے ایک غیر جانب دار ملک کے طور پر اپنی سفارتی شبیہہ بنائی تھی جو رواں صدی کے آغاز پر آہستہ آہستہ مٹنے لگی تھی اور اب بھارت اپنی اکڑ اور درشت رویّے کی وجہ سے سفارتی طور پر تنہائی کا شکار نظر آرہا ہے مگر ہوش کے ناخن لینے کو تیار نہیں ہے۔",
        "published_date": "Fri, 16 May 2025 14:29:14 +0000",
        "source": "ARY Urdu"
    },
    {
        "guid": "https://urdu.arynews.tv/viral-video-bear-steals-trail-camera/",
        "title": "ریچھ نے کیمرا چرا لیا، ویڈیو وائرل",
        "link": "https://urdu.arynews.tv/viral-video-bear-steals-trail-camera/",
        "image_url": "https://urdu.arynews.tv/wp-content/uploads/2025/05/bear-2.jpg",
        "article": "امریکا میں ریچھ کی ٹریل کیمرا چرانے کی ویڈیو سوشل میڈیا پر وائرل ہوگئی۔\nنیو ہمپشائر میں ٹریل کیمرے کی چوری کی تحقیقات کرنے والی پولیس نے فوٹیج کا جائزہ لیا تو چور کوئی انسان نہیں بلکہ ریچھ نکلا۔\nجیکسن پولیس ڈپارٹمنٹ نے سوشل میڈیا پر ویڈیو شیئر کی جس میں ریچھ بظاہر دانتوں اور پنجوں کا استعمال کرتے ہوئے کیمرا چرانے کی کوشش کررہا ہے۔\nویڈیو میں ایک دوسرا ریچھ تھوڑی دور کھڑا یہ سب دیکھ رہا ہے۔\nپولیس نے لکھا کہ ’آج صبح ہمیں قصبے میں کیمرا چوری کی اطلاع ملی، خوش قسمتی سے مشتبہ شخص کیمرے میں پکڑا گیا، کیا کوئی اس کو پہچانتا ہے؟\nپولیس نے کہا کہ اس نے سیاہ لباس پہن رکھا تھا، اس قسم کا طرز عمل ناقابل برداشت ہے۔\n\nچند روز قبل امریکا کی ریاست کولوراڈو میں سیکیورٹی کیمرے میں ایک فوٹیج محفوظ ہوگئی جس میں دیکھا گیا کہ ریچھ نے کھڑی کار کے دروازے کو کھولا اور کھانے کی تلاش میں اندر داخل ہوگیا۔\nبریکنچریج کے شمال مشرقی جانب گھر کے گیراج کے باہر ریکارڈ کی گئی ویڈیو میں ریچھ کو پارک کی گئی کار تک گھومتے دیکھا جاسکتا ہے۔\nریچھ نے پھر پنجے کا استعمال کرتے ہوئے گاڑی کا دروازہ کھولا اور کھانا تلاش کرنے لگا۔\n\nA post shared by Summit Daily News (@summitdailynews)",
        "published_date": "Fri, 16 May 2025 14:16:17 +0000",
        "source": "ARY Urdu"
    },
    {
        "guid": "https://urdu.arynews.tv/pakistani-womens-team-expresses-solidarity-with-the-army-pray/",
        "title": "یوم تشکر: پاکستانی ویمنز ٹیم کا فوج سے اظہار یکجہتی، میچ سے قبل شہدا کے لیے دعا (ویڈیو)",
        "link": "https://urdu.arynews.tv/pakistani-womens-team-expresses-solidarity-with-the-army-pray/",
        "image_url": "https://urdu.arynews.tv/wp-content/uploads/2025/05/team-1.jpg",
        "article": "معرکہ حق میں پاکستان کی تاریخی فتح پر آج ملک بھر میں یوم تشکر منایا جا رہا ہے قومی ویمنز کرکٹرز نے میچ سے قبل پاک فوج سے اظہار یکجہتی کیا۔\nاے آر وائی نیوز کے مطابق بھارتی جارحیت کے خلاف پاکستان کے آپریشن بنیان مرصوص کی شاندار کامیابی پر آج پوری قوم یوم تشکر منا رہی ہے۔ پاکستان کی ویمنز کرکٹرز نے بھی اس موقع پر پاک فوج سے اظہار یکجہتی کیا ہے۔\nپاکستان کی خواتین کرکٹرز نے بھی یومِ تشکر جوش و خروش سے منا کر بہادر مسلح افواج کے ساتھ بھرپور یک جہتی کا اظہار کیا ہے۔\nپاکستان میں کھیلے جا رہے قومی ویمنز ٹی 20 ٹورنامنٹ میں آج چیلنجرز اور اسٹارز کے درمیان نیشنل بینک اسٹیڈیم جبکہ اسٹرائیکرز اور انوینسبلر کے درمیان اوول اکیڈمی گراؤنڈ میں میچز سے قبل یوم تشکر سے قبل خصوصی تقریبات ہوئیں۔\nقومی ویمنز کرکٹرز نے دفاع وطن کے لیے پاک فوج کے کامیاب آپریشن پر ان سے اظہار یکجہتی کیا اور بھارتی جارحیت میں شہید ہونے والے پاکستانیوں کے لیے خصوصی دعا کی۔\nاس موقع پر خواتین کھلاڑیوں اور آفیشلز نے شہدائے وطن کے درجات کی بلندی کے لیے دعا کی اور شہدا کو خراجِ عقیدت پیش کرتے ہوئے کہا کہ پوری قوم سیسہ پلائی دیوار کی طرح مسلح افواج کے شانہ بشانہ ہے۔\n\nA post shared by Pakistan Cricket (@therealpcb)",
        "published_date": "Fri, 16 May 2025 14:10:39 +0000",
        "source": "ARY Urdu"
    },
    {
        "guid": "https://urdu.arynews.tv/turkish-ambassador-visits-alkhidmat-foundation-headquarters/",
        "title": "ترکیہ کے سفیر الخدمت فاؤنڈیشن پاکستان کے رضاکار بن گئے",
        "link": "https://urdu.arynews.tv/turkish-ambassador-visits-alkhidmat-foundation-headquarters/",
        "image_url": "https://urdu.arynews.tv/wp-content/uploads/2025/05/Turkish-Ambassador.jpg",
        "article": "پاکستان میں ترکیہ کے سفیر ڈاکٹر عرفان نذیر اولو الخدمت فاؤنڈیشن پاکستان کے رضاکار بن گئے۔\nپاکستان میں ترکیہ کے سفیر ڈاکٹر عرفان نذیر اوغلو نے الخدمت فاؤنڈیشن پاکستان کے مرکزی دفتر کا دورہ کیا جہاں الخدمت  فاؤنڈیشن پاکستان کے صدر ڈاکٹر حفیظ الرحمن، سیکرٹری جنرل سید وقاص جعفری، نائب صدور محمد عبدالشکور، سید احسان اللہ وقاص، ڈاکٹر مشتاق مانگٹ اور دیگر ذمہ داران نے مہمانان کا پرتپاک استقبال کیا۔\nاس موقع پر سفیر ترکیہ کو الخدمت کے مرکزی دفتر  کا تفصیلی دورہ کروایا گیا اور انہیں الخدمت  کی ملک و بیرونِ ملک فلاحی سرگرمیوں، جاری منصوبوں اور رضاکارانہ خدمات سے متعلق بریفنگ دی گئی۔\n\nصدر الخدمت ڈاکٹر حفیظ الرحمن نے کہا کہ ترکیہ اور پاکستان مشکل وقت کے ساتھی ہیں اور ترک تنظیموں کے ساتھ اشتراک الخدمت کے لیے باعثِ افتخار ہے۔ ترکیہ کے پاکستان میں سفیر ڈاکٹر عرفان نذیر اوغلو نے الخدمت کی خدمات کو سراہتے ہوئے کہا کہ پاکستان اور ترکیہ کے جھنڈے کی طرح ہمارے دل بھی ایک جیسے ہیں۔\nانہوں نے الخدمت کے ساتھ فلاحی میدان میں تعاون کو وسعت دینے کے عزم کا اظہار کیا، خاص طور پر نوجوان نسل کو ایک دوسرے کے قریب لانے کے لیے مشترکہ منصوبوں پر کام کرنے کی خواہش ظاہر کی۔ڈاکٹر اوغلو نے ترکیہ میں آنے والے زلزلے کے دوران الخدمت کے رضاکاروں کی خدمات کو خراجِ تحسین پیش کیا اور ان کے تعاون پر شکریہ ادا کیا۔\nاس موقع پر انہوں نے الخدمت کا رضاکار بننے کے لیے خود کو باقاعدہ رجسٹر کروایا اور مستقبل میں ہر ممکن تعاون کی یقین دہانی کرائی۔پروگرام کے اختتام پر صدر الخدمت نے معزز مہمان کو اعزازی شیلڈ، مینارِ پاکستان کا علامتی ماڈل اور پاکستانی ثقافت کی نمائندہ چادر و ٹوپی پیش کی۔",
        "published_date": "Fri, 16 May 2025 14:05:12 +0000",
        "source": "ARY Urdu"
    },
    {
        "guid": "https://urdu.arynews.tv/trump-says-we-need-to-help-starving-palestinians-in-gaza/",
        "title": "’ہمیں غزہ میں بھوک سے مرنے والے فلسطینیوں کی مدد کرنے کی ضرورت ہے‘",
        "link": "https://urdu.arynews.tv/trump-says-we-need-to-help-starving-palestinians-in-gaza/",
        "image_url": "https://urdu.arynews.tv/wp-content/uploads/2025/05/Trump-7.jpg",
        "article": "ٹرمپ کا کہنا ہے کہ ہمیں غزہ میں بھوک سے مرنے والے فلسطینیوں کی مدد کرنے کی ضرورت ہے۔\nآج کے اوائل میں مشرق وسطیٰ کا دورہ مکمل کرنے کے بعد صدر ٹرمپ نے فلسطینیوں کے لیے امداد کی حمایت کرتے ہوئے کہا کہ غزہ کے لوگ بھوک سے مر رہے ہیں ہمیں ان کی مدد کرنے کی ضرورت ہے انھیں اگلے مہینے میں \"بہت سی اچھی چیزوں” کی توقع ہے۔\nیہ پوچھے جانے پر کہ کیا وہ غزہ میں جنگ کو بڑھانے کے اسرائیلی منصوبوں کی حمایت کرتے ہیں تو ٹرمپ نے صحافیوں کو بتایا کہ میرے خیال میں اگلے مہینے میں بہت سی اچھی چیزیں ہونے والی ہیں، اور ہم دیکھنے جا رہے ہیں، ہمیں فلسطینیوں کی بھی مدد کرنی ہے آپ جانتے ہیں کہ غزہ میں بہت سے لوگ بھوک سے مر رہے ہیں، اس لیے ہمیں دونوں اطراف کو دیکھنا ہوگا۔\nقطر میں ایک بزنس راؤنڈ ٹیبل سے خطاب کرتے ہوئے امریکی صدر ڈونلڈ ٹرمپ نے اعلان کیا ہے کہ امریکہ غزہ کی پٹی کو آزادی زون بنانے کے لیے تیار ہے۔\nامریکی صدر ٹرمپ نے کہا کہ میں نے فضائی تصاویر دیکھی ہیں، جہاں کوئی عمارت کھڑی نہیں بچی۔ لوگ ملبے کے نیچے زندگی گزار رہے ہیں، جسے قبول نہیں کیا جاسکتا۔\nامریکی صدر کا مزید کہنا تھا کہ اگر ضرورت پڑی تو میں فخر سے کہوں گا کہ امریکہ غزہ کو سنبھالے اور اسے ایک آزادی زون بنائے، جہاں مثبت تبدیلی آئے۔",
        "published_date": "Fri, 16 May 2025 13:53:32 +0000",
        "source": "ARY Urdu"
    },
    {
        "guid": "https://urdu.arynews.tv/lahore-police-officers-caught-selling-illegal-weapons/",
        "title": "لاہور پولیس کے اہلکار غیرقانونی اسلحہ بیچتے پکڑے گئے",
        "link": "https://urdu.arynews.tv/lahore-police-officers-caught-selling-illegal-weapons/",
        "image_url": "https://urdu.arynews.tv/wp-content/uploads/2025/05/lahore-2.jpg",
        "article": "لاہور میں پولیس کے اہلکار غیرقانونی اسلحہ بیچتے ہوئے پکڑے گئے۔\nاے آر وائی نیوز کے پروگرام ’سرعام‘ کی ٹیم نے چھ تھانوں میں اسلحہ خریدنے کی ٹیل کی اور پولیس اہلکار غیرقانونی اسلحہ بیچتے ہوئے پکڑے گئے۔\nاقرار الحسن نے بتایا کہ ٹیم سرعام لاہور کے چھ تھانوں میں اسلحہ خریدنے کی ڈیل بڑی آسانی سے کی اور کئی پولیس اہلکاروں سے غیرقانونی اسلحہ خرید کر یہ بات ثابت کی کہ پولیس جرائم کی سرپرستی کررہی ہے۔\n\nانہوں نے کہا کہ یہی غیرقانونی اسلحہ ڈکیتیوں اور قتل و غارت گری میں استعمال ہوتا ہے۔\nاقرار الحسن کے مطابق غیر قانونی اسلحے کی پشت پناہی کوئی اور نہیں بلکہ لاہور پولیس ہی کررہی ہے۔\nانہوں نے بتایا کہ اس کے علاوہ لاہور پولیس کے ساتھ اغوا برائے تاوان کی ڈیل بھی کی جس کے تحت مجھے اغوا کرنے کی کوشش بھی کی گئی اور مجھ پر اسلحہ تان لیا گیا۔\nاقرار الحسن کا کہنا تھا کہ جب یہ اہلکار رنگے ہاتھوں پکڑے جاتے ہیں تو غنڈہ گردی پر اتر آتے ہیں اور سارا ملبہ میڈیا پر ڈال دیا جاتا ہے۔",
        "published_date": "Fri, 16 May 2025 13:50:58 +0000",
        "source": "ARY Urdu"
    },
    {
        "guid": "https://urdu.arynews.tv/video-trump-visit-uae-and-unhappy-gift-one-drop-high-quality-oil/",
        "title": "ویڈیو: ٹرمپ دورہ یو اے ای میں دنیا کے اعلیٰ ترین تیل کا ’’صرف ایک قطرہ‘‘ تحفہ ملنے پر ناخوش",
        "link": "https://urdu.arynews.tv/video-trump-visit-uae-and-unhappy-gift-one-drop-high-quality-oil/",
        "image_url": "https://urdu.arynews.tv/wp-content/uploads/2025/05/Trump-14.jpg",
        "article": "امریکی صدر کو یو اے ای کے دورے کے موقع پر مقامی سطح پر تیار کردہ دنیا کا اعلیٰ ترین تیل کے ایک قطرے کا تحفہ دیا تو ٹرمپ نے شکوہ کر دیا۔\nامریکی صدر ڈونلڈ ٹرمپ جو مشرق وسطیٰ کے دورے کے دوران سعودی عرب اور قطر کے بعد اب یو اے ای کے دورے کے موقع پر ہیں۔\nغیر ملکی میڈیا کے مطابق ابوظہبی میں اماراتی وزیر صنعت ڈاکٹر سلطان الجاہر نے ڈر ٹرمپ کو ایک انتہائی خوبصورت پیکنگ میں تیل کی شیشی دی اور ساتھ ہی بتایا کہ یہ مقامی طور پر تیار کردہ دنیا کا اعلیٰ ترین معیار کا تیل ہے۔\nرپورٹ کے مطابق اس موقع پر ٹرمپ نے شکوہ کیا یہ دنیا کا سب سے اعلیٰ معیار کا تیل ہے لیکن انہیں اس کا صرف ایک قطرہ دیا گیا ہے۔ جس پر میں خوش نہیں ہوں۔\nاس پر ابوظہبی نیشنل آئل کمپنی کے سربراہ ڈاکٹر سلطان الجاہر نے امریکی صدر کو یہ بتانے کی کوشش کی کہ یہ مرون تیل ہے، جو دنیا کے بہترین معیار کا خام تیل سمجھا جاتا ہے لیکن ٹرمپ کا شکوہ اپنی جگہ برقرار رہا۔\n“The highest quality oil there is on the planet and they only gave me a drop of it…so I’m not thrilled!”  pic.twitter.com/84U8vTMbUU\n— Margo Martin (@MargoMartin47) May 16, 2025\n   \nواضح رہے کہ امریکی صدر ٹرمپ نے اپنے دورہ مشرق وسطیٰ میں سعودی عرب اور قطر کے ساتھ بلین ڈالرز کے کاروباری معاہدے کیے جب کہ انہیں امیر قطر کی جانب سے پرتعیش طیارہ بھی تحفے میں دیا گیا ہے۔",
        "published_date": "Fri, 16 May 2025 13:46:58 +0000",
        "source": "ARY Urdu"
    },
    {
        "guid": "https://urdu.arynews.tv/negotiations-with-govt-imran-khan-gave-green-single/",
        "title": "حکومت سے مذاکرات، بانی پی ٹی آئی نے گرین سنگل دے دیا",
        "link": "https://urdu.arynews.tv/negotiations-with-govt-imran-khan-gave-green-single/",
        "image_url": "https://urdu.arynews.tv/wp-content/uploads/2025/05/ptii.jpg",
        "article": "پاکستان تحریک انصاف سے مذاکرات کی حکومتی پیشکش پر بانی پی ٹی آئی نے گرین سگنل دے دیا ہے پارٹی کی اعلیٰ قیادت کی مشاورت جاری ہے۔\nپاک بھارت کشیدگی کے دوران پاکستان میں جاری سیاسی تناؤ میں کمی آنا واقع ہوئی ہے۔ گزشتہ روز وزیراعظم شہباز شریف نے پی ٹی آئی کو مذاکرات کی دعوت دی تھی اور اب تحریک انصاف کے سینئر رہنما نے تصدیق کر دی ہے کہ بانی پی ٹی آئی عمران خان نے حکومت سے مذاکرات کے لیے گرین سگنل دے دیا ہے۔\nحکومت اور پی ٹی آئی کے درمیان ممکنہ مذاکرات کے لیے تحریک انصاف کی اعلیٰ قیادت میں مشاورت شروع ہو گئی ہے۔ جب کہ حکومتی پیشکش اور بانی عمران خان کی ہدایت پارٹی کی سینٹرل ایگزیکٹو کمیٹی میں رکھنے کا فیصلہ کیا گیا ہے۔\nاس حوالے سے پی ٹی آئی اراکین کا کہنا ہے کہ مذاکرات کے لیے تمام فریقین کی جانب سے حوصلہ افزا سگنل ملا ہے۔ تاہم مذاکرات کے لیے حکومتی سنجیدگی اور فریقین کا اعتماد دیکھ رہے ہیں۔\nان کا کہنا ہے کہ حکومت اور پی ٹی آئی کے درمیان ممکنہ مذاکرات کی بنیاد کون سے معاملات ہوں گے، اس کا جائزہ لینا بھی ضروری ہے۔\nواضح رہے کہ پہلگام فالس فلیگ آپریشن کی آڑ میں بھارتی جارحیت پر قوم پاک فوج کے ساتھ سیسہ پلائی دیوار بنی اور تمام سیاسی جماعتوں نے بھی اپنے اختلافات بھلا کر ملک کی سالمیت کو اولیت دی۔\nدونوں ممالک میں جنگ بندی کے بعد مختلف حلقوں کی جانب سے حکومت اور پی ٹی آئی کے درمیان بھی سیاسی سیز فائر کا مطالبہ کیا جا رہا ہے۔ وزیراعظم شہباز شریف بھی اپوزیشن کو ملک کی خاطر مذاکرات کی میز پر بیٹھنے کی دعوت دے چکے ہیں۔\nدوسری جانب آج چیئرمین پی ٹی آئی بیرسٹر گوہر نے وزیراعظم کی مذاکرات کی پیشکش پر میڈیا سے گفتگو میں کہا تھا کہ اس حوالے سے عمران خان سے مشاورت جاری ہے۔\n’موجودہ حالات میں حکومت اور پی ٹی آئی میں سیز فائر ہونا چاہیے‘",
        "published_date": "Fri, 16 May 2025 13:26:49 +0000",
        "source": "ARY Urdu"
    },
    {
        "guid": "d53163ef44b5bb0b3c11d242436a8d0c",
        "title": "نئے مالی سال کا بجٹ 2 جون کو پیش کیے جانے کا امکان، حکومت کی تیاریاں عروج پر",
        "link": "https://www.express.pk/story/2761788/new-financial-years-budget-expected-to-present-on-2-june-2761788/",
        "image_url": "https://img.express.pk/logo/expresslogo.webp",
        "article": "وفاقی حکومت نے بجٹ 26-2025 کی تیاریاں تیز کرتے ہوئے اہم اجلاس طلب کرلیے ہیں اور بجٹ 2 جون کو پیش کیے جانے کا امکان ہے۔\nایکسپریس نیوز کو ذرائع نے بتایا کہ نئے مالی سال کے بجٹ کے لیے حکومت نے نیشنل اکاونٹس کمیٹی کا اجلاس 20 مئی کو طلب کر لیا ہے اور  نئے مالی سال کا بجٹ 2 جون کو پارلیمنٹ میں پیش کیے جانے کا امکان ہے۔\nذرائع نے بتایا کہ سالانہ پلان کوآرڈینیشن کمیٹی کا اجلاس 26 مئی کو ہوگا اور نئے مالی سال کے ترقیاتی بجٹ کو حتمی شکل دی جائے گی۔\nبجٹ کے حوالے سے ذرائع انہوں نے کہا کہ آئندہ مالی سال میں ترقیاتی منصوبوں پر 921 ارب خرچ کرنے کی تجویز ہے جبکہ وزارت ترقی و منصوبہ بندی نے 2900 ارب روپےکا بجٹ مانگا تھا۔\nذرائع نے  بتایا کہ اے پی سی سی میں سالانہ اکنامک پلان کی بھی منظوری دی جائےگی، اجلاس میں نئے مالی سال کی معاشی شرح نمو، مہنگائی، زراعت، صنعت اور خدمات کے شعبوں کے اہداف  بھی مقرر کیے جائیں گے۔\nاے پی سی سی کے فیصلوں کی حتمی منظوری قومی اقتصادی کونسل دے گی اور قومی اقتصادی کونسل کا اجلاس مئی کے آخر میں بلائے جانے کا امکان ہے۔",
        "published_date": "Fri, 16 May 25 14:51:39 +0000",
        "source": "Express Urdu"
    },
    {
        "guid": "b8a553775ba049b0f9b8090a49a2964b",
        "title": "یوم تشکر کے موقع پر اسلام آباد میں خصوصی تقریب جاری",
        "link": "https://www.express.pk/story/2761787/special-ceremony-underway-in-islamabad-on-thanksgiving-day-2761787/",
        "image_url": "https://img.express.pk/logo/expresslogo.webp",
        "article": "آپریشن بُنیان مرصوص میں کامیابی پر اسلام آباد میں ’’یوم تشکر‘‘ کی خصوصی تقریب جاری ہے جس کا پاکستان کی کامیابی پر اللہ تعالیٰ کا شکر ادا کرنا ہے۔\nپاکستان مونومنٹ پر ہوئی اس تقریب کا آغاز تلاوت سے ہوا۔ تقریب کے مہمان خصوصی وزیراعظم شہباز شریف ہیں، تقریب میں چیئرمین جوائنٹ چیفس آف اسٹاف کمیٹی، سروسز چیفس، وفاقی کابینہ کے ارکان، غیرملکی سفارت کار، نائب وزیراعظم، وزیر دفاع، وزیر اطلاعات اور دیگر وزرا شریک ہیں۔\nآغاز پر میزبانوں کی جانب سے کہا گیا کہ صد شکر کہ اللہ تعالیٰ نے ایک بار پھر حق کو باطل پر غالب کردیا یہ محض عسکری کامیابی نہیں بلکہ پوری قوم کی کامیابی ہے جس پر ہم سب رب کے حضور سجدہ شکر بجالاتے ہیں۔\nاس موقع پر فضاؤں میں جنگی جہازوں نے اپنی کارکردگی کا مظاہر کیا جس پر پاکستان زندہ باد کے نعرے لگائے گئے۔",
        "published_date": "Fri, 16 May 25 14:48:02 +0000",
        "source": "Express Urdu"
    },
    {
        "guid": "6b5abfea0ec6fc7f006e638de8254846",
        "title": "اسحاق ڈار نے برطانوی وزیر خارجہ کو بھارتی بلااشتعال اور جارحانہ کارروائیوں سے آگاہ کردیا",
        "link": "https://www.express.pk/story/2761784/british-foreign-secretary-meets-ishaq-dar-discusses-pakistan-india-tensions-2761784/",
        "image_url": "https://img.express.pk/logo/expresslogo.webp",
        "article": "نائب وزیراعظم اسحاق ڈار نے برطانیہ کے سیکریٹری خارجہ ڈیوڈ لیمی سے اسلام آباد میں ملاقات کی جس میں انہوں نے پاک بھارت کشیدگی اور پاکستان کے موقف سے اگاہ کیا۔\nترجمان دفتر خارجہ کے مطابق اسحاق ڈار نے برطانوی سیکرٹری خارجہ کا پاکستان کے پہلے سرکاری دورے پر پرتپاک استقبال کیا۔ دونوں رہنماؤں نے جنوبی ایشیا کی حالیہ صورتحال، بالخصوص پاک بھارت جنگ بندی پر تفصیلی بات چیت کی۔\nنائب وزیراعظم نے برطانوی سیکرٹری خارجہ کو بھارت کی بلااشتعال اور جارحانہ کارروائیوں سے آگاہ کیا اور بھارتی کارروائیوں کو پاکستان کی خودمختاری، بین الاقوامی قانون، اقوام متحدہ چارٹر اور بین الریاستی تعلقات کے اصولوں کی خلاف ورزی قرار دیا اور کہا کہ پاکستان نے اقوام متحدہ چارٹر کے آرٹیکل 51 کے تحت اپنے دفاع کا حق استعمال کیا۔\nترجمان دفتر خارجہ نے کہا کہ شہری ہلاکتوں سے بچنے کے لئے پاکستان کے ردعمل کو محدود، عین نشانے پر اور متناسب رکھا گیا۔ نائب وزیراعظم نے کشیدگی کم کرنے میں برطانیہ کے تعمیری اور مثبت کردار کو سراہا۔ فریقین نے خطے میں امن و استحکام برقرار رکھنے کے لیے تحمل اور مستقل مذاکرات کی اہمیت پر زور دیا۔\nدونوں رہنماؤں نے پاکستان برطانیہ دو طرفہ تعلقات پر بھی وسیع بات چیت کی تجارت، معاشی تعاون اور ترقیاتی شراکت داری میں ہونے والی پیش رفت پر اطمینان کا اظہار کیا۔\nاسحاق ڈار نے تعلیم، صحت اور موسمیاتی مزاحمت کے شعبوں میں برطانیہ کی قیمتی معاونت کو سراہا۔ دونوں رہنماؤں نے موسمیاتی تبدیلیوں اور پائیدار ترقی سمیت باہمی دلچسپی کے شعبوں میں تعاون کو بڑھانے کے عزم کا اعادہ کیا۔\nفریقین نے باہمی احترام، مشترکہ اقدار اور مضبوط عوامی روابط پر مبنی پاکستان اور برطانیہ کے تاریخی اور دیرینہ تعلقات کو مزید مستحکم کرنے کے عزم کو دہرایا۔",
        "published_date": "Fri, 16 May 25 14:03:02 +0000",
        "source": "Express Urdu"
    },
    {
        "guid": "5e1b4eaba87bc080b0ed754887ff50b7",
        "title": "مفتی قوی کو اسلام آباد کی مشہور مسجد سے نکال دیا گیا",
        "link": "https://www.express.pk/story/2761783/mufti-qavi-expelled-from-islamabads-famous-lal-masjid-2761783/",
        "image_url": "https://img.express.pk/logo/expresslogo.webp",
        "article": "مفتی قوی کو اسلام آباد کی مشہور مسجد سے نکال دیا گیا۔\nایکسپریس نیوز کے مطابق مفتی قوی اسلام آباد میں واقع ایک مشہور مسجد میں موجود تھے جہاں سے انہیں وہاں کے خطیب نے بے عزت کرکے نکال دیا۔\nمفتی قوی مسجد کے ایک کمرے میں کچھ لوگوں کے ساتھ موجود تھے کہ اسی دوران وہاں مسجد کے خطیب آگئے اور انہوں نے انہیں مسجد سے بے عزت کرکے نکال دیا۔\nخطیب نے مفتی قوی کو مخاطب کرکے کہا کہ اگر تم دوبارہ مسجد میں آئے تو تمہارا برا حال کردوں گا۔ انہوں نے وہاں بیٹھے لوگوں کو کہا کہ اس کو یہاں کس نے بلایا تھا یہ ایک بدکردار انسان ہے۔",
        "published_date": "Fri, 16 May 25 14:02:15 +0000",
        "source": "Express Urdu"
    },
    {
        "guid": "f4cc2dfef78a296c3310d407a7ce53f6",
        "title": "آئی سی سی چیئرمیں جے شاہ کو بھارتی فوج کی حمایت میں بیان پر شدید تنقید کا سامنا",
        "link": "https://www.express.pk/story/2761782/jay-shah-statement-iccs-dual-standard-questioned-2761782/",
        "image_url": "https://img.express.pk/logo/expresslogo.webp",
        "article": "انٹرنیشنل کرکٹ کونسل (آئی سی سی) کے چیئرمین جے شاہ کے بھارتی جارحیت اور فوج کے حق میں بیان پر مداحوں نے کرکٹ کی عالمی گورننگ باڈی کو آڑھے ہاتھوں لیتے ہوئے سوال کیا کہ عثمان خواجہ اپنے بیٹ پر امن کا نشان لگانے پر پابندی کا شکار ہوا جبکہ جے شاہ بطور چیئرمین آئی سی سی بھارت اور پاکستان کی حالیہ کشیدگی پر بھارتی فوج کی کھلم کھلا حمایت کر رہے ہیں۔\nبھارت کے وزیرداخلہ اور حکمران جماعت بھارتیہ جنتا پارٹی (بی جے پی) کے بااثر ترین وزیر امیت شاہ کے بیٹے اور آئی سی سی کے چیئرمین جے شاہ کے بھارتی فوج کے حق میں بیان پر ٹوئٹر صارفین نے دلیل دی کہ جب آسٹریلیا کے بیٹر عثمان خواجہ نے 2023 میں اپنے بیٹ پر مشرق وسطیٰ میں امن کی حمایت کرتے ہوئے لکھا تھا کہ ‘تمام انسان برابر ہیں’ اور اس پر آئی سی سی نے فوری کارروائی کرتے ہوئے اس بیان پر پابندی عائد کردی تھی۔\n\n \nآئی سی سی کے چیئرمین اور بھارتی کرکٹ بورڈ (بی سی سی آئی) کے سیکریٹری جے شاہ کی جانب سے کھلے عام بھارتی فوج کی حمایت پر آئی سی سی کی پالیسی کے نفاذ پر سوالات کھرے ہوگئے ہیں۔\n\nآسٹریلیا سے تعلق رکھنے والے معروف صحافی میلکم کون نے آئی سی سی کے دہرے معیار پر سب سے پہلے سوال اٹھایا اور ایکس (سابق ٹوئٹر) پر بیان میں جے شاہ کی بھارتی فوج کی حمایت کے حوالے سے بھارتی ویب سائٹ کی خبر بھی پوسٹ کی۔\nSo @Uz_Khawaja is banned by the @ICC from putting a dove on his bat supporting peace in the Middle East but @ICC chairman Jay Shah, son of India’s home affairs minister, can openly support the Indian military during conflict. Staggering hypocrisy!!! https://t.co/UDnniiNiwf\nمیلکم کون کی پوسٹ سوشل میڈیا پر پھیل گئی اور آئی سی سی اور دنیائے کرکٹ میں ان کے وسیع اثر و رسوخ سے متعلق جے شاہ کے کردار پر نئی بحث چھڑ گئی۔\nآسٹریلیا کے صحافی نے جے شاہ کے دہرے کردار پر کیے گئے سوال پر پوچھا کہ کیا جے شاہ نے آئی سی سی کے سربراہ کی حیثیت سے استعفیٰ دے دیا ہے؟۔\nGiven that world cricket is now a subsidiary of the Indian government through the son of the Home Minister being chairman of the @ICC (Jay Shah) it will always be India first. Sad irony the @ICC chairman is willing to compromise cricket’s showpiece event — https://t.co/XFEcheNRR0\nناقدین نے نشان دہی کی کہ عثمان خواجہ کا پرامن پیغام سیاسی قرار پایا تھا اور اس کے مقبالے میں جے شاہ کے فوج سے متعلق بیان پر خاموشی چھائی ہوئی اور اس معاملے پر آئی سی سی کی مزید اسکروٹنی کا مطالبہ کیا گیا۔\nHow can Jay Shah, the ICC Chairman who stopped Usman Khawaja for supporting Palestine 🇵🇸, Pays tribute to Indian 🇮🇳 Armed Forces?\n\nPure Hypocrisy pic.twitter.com/w8fTNKUSrp\nسوشل میڈیا پر صارفین نے کہا کہ آئی سی سی میدان میں سیاسی پیغامات کے خلاف سختی سے عمل کر رہی ہے لیکن اس کے اس قواعد دہرے معیار پر نافذ ہوتے ہیں۔\n@ICC comment on this? Sports authorities must stay neutral and irrelevant from such racism. This is not a platform of an individual to act/support their country’s armed forces on personal level and sabotage the shared stage of sports under nationalism.\nناقدین نے کہا کہ جے شاہ کی بحثیت بھارت کے وزیرداخلہ کے بیٹے اور بھارتی کرکٹ میں اثر رسوخ کی وجہ ہی آئی سی سی کو اسکروٹنی کے لیے کافی ہے۔\nWho is going to stop Jay Shah? He is chairman of ICC and have special inclination towards India.\n\nHaving Jay Shah on this position would always cause conflict of interest for many stakeholders.\n\nIt is pertinent that all boards including #PakistanCricket board should demand his…\nآئی سی سی سے مطالبہ کیا جا رہا ہے کہ وہ اپنے معیار کی وضاحت کرے اور اس کا نفاذ بلاتفریق ہونا چاہیے۔\nدوسری جانب آئی سی سی نے اس تنازع پر تاحال کوئی ردعمل نہیں دیا۔",
        "published_date": "Fri, 16 May 25 14:00:51 +0000",
        "source": "Express Urdu"
    },
    {
        "guid": "f4c3818445ce28e7fa557c1420a666b4",
        "title": "سعودی عرب؛ حاجیوں کیلیے آن لائن رہنمائے صحت پورٹل کا ’اردو زبان‘ میں بھی اجرا",
        "link": "https://www.express.pk/story/2761780/saudi-arabia-online-health-portal-urdu-language-2761780/",
        "image_url": "https://img.express.pk/logo/expresslogo.webp",
        "article": "سعودی عرب میں حج کے انتظامات کو حتمی شکل دی جا رہی ہے تاکہ اللہ کے مہمانوں کی شایان شان میزبانی میں کوئی کسر نہ رہ جائے اور وہ مکمل تحفظ اور آسان تر سہولیات کے ساتھ عبادت کرسکیں۔\nعرب میڈیا کے مطابق رواں برس حج کے لیے دنیا بھر سے ریکارڈ تعداد میں عازمین کی آمد متوقع ہے۔\nاس موقع پر حاجیوں کی صحت کے حوالے سے خصوصی طبی انتظامات کیے گئے ہیں تاکہ مناسک حج کی ادائیگی میں کسی قسم کی رکاوٹ نہ رہے۔\nسعودی وزارتِ صحت نے حج سیزن کے لیے آٹھ زبانوں میں صحت اور بیماریوں سے متعلق ایک مستند آن لائن آگاہی فورم  کا اجرا کیا ہے۔\nجس میں صحت اور سلامتی کے بارے میں مفید معلومات فراہم کی گئی ہیں۔ صحت سے متعلق معلوماتی مواد عربی، انگریزی، فرانسیسی، فارسی، انڈونیشیئن، مالے، ترکی اور اردو زبان میں موجود ہے۔\nوزارت صحت کی جانب سے جاری بیان میں کہا گیا ہے کہ دنیا کی مقبول ترین 8 زبانوں میں رہمنائے صحت پورٹل کا مقصد دنیا کے مختلف ممالک سے آنے والے زائرین تک ان کی زبان میں معلومات کی فراہمی ہے۔\nبیان میں ہدایت کی گئی ہے کہ عازمین حج اپنے اپنے ملک سے میننگوکوکل میننجائٹس، کووڈ-19، پولیو مائیلائٹس اور زرد بخار کے ٹیکے لگوائیں۔\nعلاوہ ازیں دائمی بیماریوں میں مبتلا عازمین کو خصوصی ہدایت کی گئی ہے کہ وہ اپنے مرض سے متعلق دستاویزات اور ادویات کی مناسب مقدار ہمیشہ ساتھ رکھیں۔\nعازمین حج سے خناق، تشنج، کالی کھانسی، پولیو، خسرہ، چکن پاکس اور ممپس سمیت بیماریوں کے لیے ویکسینیشن کروانے کی درخواست کی گئی ہے۔",
        "published_date": "Fri, 16 May 25 13:43:26 +0000",
        "source": "Express Urdu"
    },
    {
        "guid": "e0d27dc7c3b23501e9f9fe7aef08caf1",
        "title": "ضلعی عدلیہ کی خودمختاری انصاف کی مؤثر فراہمی کے لیے ناگزیر ہے، چیف جسٹس",
        "link": "https://www.express.pk/story/2761779/chief-justice-district-judiciary-sovereignty-dispose-of-justice-2761779/",
        "image_url": "https://img.express.pk/logo/expresslogo.webp",
        "article": "چیف جسٹس یحییٰ آفریدی نے مشکل حالات میں خدمات انجام دینے والے ججوں سے اظہار یک جہتی کرتے ہوئے کہا ہے کہ ضلعی عدلیہ کی خودمختاری انصاف کی مؤثر فراہمی کے لیے ناگزیر ہے۔\nسپریم کورٹ سے جاری اعلامیے کے مطابق چیف جسٹس آف پاکستان جسٹس یحییٰ آفریدی نے خیبرپختونخوا کے ضلع بنوں میں پشاور ہائی کورٹ کے بینچ کا دورہ کیا جہاں انہوں نے  عدالتی اصلاحات، قانونی تربیت اور ادارہ جاتی ہم آہنگی پر زور دیا۔\nچیف جسٹس یحییٰ آفریدی نے مشکل حالات میں خدمات سر انجام دینے والے ججوں سے اظہار یکجہتی کیا اور ضلعی عدلیہ کی خودمختاری کو انصاف کی مؤثر فراہمی کے لیے ناگزیر قرار دیا۔\nچیف جسٹس پشاور ہائی کورٹ جسٹس ایس ایم عتیق شاہ سے ملاقات میں چیف جسٹس نے  یحییٰ آفریدی نے عدلیہ اور وکلا کی استعداد کار بڑھانے سے متعلق تفصیلی گفتگو کی۔\nچیف جسٹس آف پاکستان نے کرک، لکی مروت، شمالی وزیرستان سمیت دیگر اضلاع کے ججوں اور نمائندوں سے بھی ملاقات کی اور عدالتی استعداد، ادارہ جاتی تعاون اور قانونی تعلیم و تربیت کی اصلاحات پر توجہ دی گئی۔\nسپریم کورٹ کے اعلامیے کے مطابق چیف جسٹس نے عدالتی نظام میں آٹومیشن اور مصنوعی ذہانت کے نفاذ کی فوری ضرورت پر زور دیا اور کہا کہ کم ترقی یافتہ علاقوں کو فنڈز کی ترجیحی فراہمی یقینی بنائی جائے اور ان علاقوں میں خدمات انجام دینے والے ججوں کے لیے تربیتی مواقع اور مراعات فراہم کی جائیں۔\nچیف جسٹس یحییٰ آفریدی نے ٹریننگ ماڈیولز کی تیاری پر بھی گفتگو کی،  ٹریننگ ماڈیولز وکلا کی عملی تربیت کے لیے استعمال ہوں گے۔\nسپریم کورٹ کے مطابق چیف جسٹس نے جیل، اسپتال اور کچن کا معائنہ کیا، قیدیوں سے براہ راست بات چیت کی اور اس موقع پر ڈرگ ری ہیبیلیٹیشن سینٹر کا افتتاح بھی کیا گیا۔\nچیف جسٹس کو قیدی بہادر خان سے ملوایا گیا جس کا کیس 2019 سے زیر التوا تھا، بہادر خان کیس کا حال ہی میں 23 اپریل 2025 کو فیصلہ ہوا تھا، چیف جسٹس نے اس تاخیر پر بہادر خان سے افسوس کا اظہار کیا۔\nچیف جسٹس یحییٰ آفریدی نے ڈسٹرکٹ پولیس افسر کو چالان بروقت جمع کرانے کی ہدایت کی اور ڈسٹرکٹ اینڈ سیشنز جج کے کردار کو بھی مؤثر بنانے پر زور دیا۔\nچیف جسٹس آف پاکستان نے کہا کہ محفوظ اور آزاد عدالتی ماحول شہریوں کو انصاف کی فراہمی یقینی بنانے کے لیے لازم ہے۔",
        "published_date": "Fri, 16 May 25 13:15:54 +0000",
        "source": "Express Urdu"
    },
    {
        "guid": "2ba03dc335e596f91b7f688ed93a7e03",
        "title": "\"میرے لیے بس ایک قطرہ تیل؟‘‘ ٹرمپ کے حسرت بھرے مذاق پر سب کی ہنسی چھوٹ گئی؛ ویڈیو وائرل",
        "link": "https://www.express.pk/story/2761777/donald-trump-only-one-drop-oil-for-me-2761777/",
        "image_url": "https://img.express.pk/logo/expresslogo.webp",
        "article": "ڈونلڈ ٹرمپ دوسری بار امریکی صدر منتخب ہونے کے بعد مشرق وسطیٰ کے اپنے پہلے 4 روزہ سرکاری دورے پر ہیں جہاں اربوں ڈالرز کے تجارتی معاہدے طے پائے تو وہیں دلچسپ پیرائے میں ہونے والی ایک گفتگو وائرل ہوگئی۔\nعالمی خبر رساں ادارے کے مطابق امریکی صدر ڈونلڈ ٹرمپ کا سعودی عرب اور قطر کے بعد آخری پڑاؤ متحدہ عرب امارات میں تھا۔\nابوظہبی کے دورے کے دوران امریکی صدر کو ملنے والے ایک انوکھے اور نایاب تحفے پر ڈونلڈ ٹرمپ کے دلچسپ ردعمل سے تقریب زعفران زار بن گئی۔\nامریکی صدر کو  اماراتی وزیر صنعت ڈاکٹر سلطان الجابر نے خوبصورتی سے پیک کی گئی چھوٹی شیشی تحفے میں پیش کی جس میں خام تیل کا قیمتی قطرہ تھا۔\n“The highest quality oil there is on the planet and they only gave me a drop of it…so I’m not thrilled!” 🤣 pic.twitter.com/84U8vTMbUU\nڈونلڈ ٹرمپ اپنی برجستہ گفتگو کے لیے شہرت رکھتے ہیں اور اس موقع پر بھی ان کی حس مزاح نے ماحول کو مزید خوشگوار بنادیا۔\nصدر ٹرمپ نے اس نایاب تحفے کو دیکھا تو فوراً اپنی مخصوص ہلکی پھلکی انداز میں کہا کہ یہ دنیا کا بہترین تیل ہے لیکن مجھے صرف ایک قطرہ ملا؟ یہ تو خوش کرنے والی بات نہیں ہوئی۔\nٹرمپ کے اس مزاحیہ ردعمل پر تقریب میں قہقہے گونج اٹھے حالانکہ ان کا انداز بالکل سنجیدہ تھا لیکن سننے والوں کے چہروں پر مسکراہٹیں بکھر گئیں۔\nاس موقع پر اماراتی وزیر ڈاکٹر سلطان الجابر جو سرکاری تیل کمپنی ADNOC کے سربراہ بھی ہیں، نے مسکراتے ہوئے وضاحت کی کہ یہ خام تیل ’’مربان‘‘ ہے جو بہت قیمتی اور خاص الخاص ہے۔\nانھوں نے مزید کہا کہ اس چھوٹے سے تحفے کا مقصد دونوں ممالک کے درمیان عزت اور احترام اور مضبوط تعلقات کی علامت کو ظاہر کرنا تھا۔\nتاہم، ٹرمپ نے بات کو وہیں ختم نہیں کیا اور ہنستے ہوئے مزید کہا کہ تیل سے مالا مال ملک سے صرف ایک قطرہ؟ کچھ تو اضافہ ہونا چاہیے تھا۔\nجس پر تقریب کے شرکا ایک بار پھر کھلکھلا کر ہنس پڑے۔",
        "published_date": "Fri, 16 May 25 12:47:30 +0000",
        "source": "Express Urdu"
    },
    {
        "guid": "14805fda4c198d7edc09d3076da76c88",
        "title": "حالیہ ہفتے 18 اشیاء مہنگی ہوئیں، 12 اشیاء کی قیمتوں میں کمی",
        "link": "https://www.express.pk/story/2761776/in-the-last-week-18-items-became-more-expensive-while-the-prices-of-12-items-decreased-2761776/",
        "image_url": "https://img.express.pk/logo/expresslogo.webp",
        "article": "ملک میں مہنگائی میں تیسرے ہفتے بھی اضافے کا رجحان جاری رہا، حالیہ ہفتے مہنگائی کی شرح میں اضافے کی رفتار میں زیادہ تیزی آگئی ملک میں ہفتہ وار مہنگائی میں اضافے کی رفتار 1.03 فیصد جبکہ سالانہ بنیاد پر مہنگائی 1.29 فیصد کی سطح پر رہی ہے۔\nوفاقی ادارہ شماریات کی ہفتہ وار رپورٹ کے مطابق حالیہ ایک ہفتے کے دوران 18 اشیاء کی قیمتوں میں اضافہ جبکہ 12 اشیاء کی قیمتوں میں کمی ریکارڈ کی گئی ہے اور 21 اشیاء کی قیمتوں میں استحکام رہا۔\nادارہ شماریات کا کہنا ہے کہ زندہ چکن کی قیمت میں 15.95 فیصد، انڈوں کی قیمت میں 8.34 فیصد، چینی کی قیمت میں1.97 فیصد، لانگ کلاتھ کی قیمت میں 1.74 فیصد، خشک پاوڈر دودھ کی قیمت میں 1.59 فیصد، گڑ کی قیمت میں1.48 فیصد، دال چنا کی قیمت میں 0.94 فیصد،لان پرنٹڈ کی قیمت میں 0.77 فیصد، مٹن کی قیمت میں 0.62 فیصد، بیف کی قیمت میں 0.49 فیصد اور انرجی سیور کی قیمت میں 0.31 فیصد اضافہ ہوا۔\nرپورٹ کے مطابق ٹماٹرکی قیمت میں 5.20 فیصد، لہسن کی قیمت میں 3.45 فیصد، پیازکی قیمت میں 2.57 فیصد، آلو کی قیمت میں 1.93 فیصد، چائے کی پتی کی قیمت میں 1.14 فیصد،باسمتی ٹوٹا چاول کی قیمتوں میں0.54 فیصد، ویجیٹیبل گھی کی قیمتوں میں0.38 فیصد اور ایل پی جی کی قیمت میں 0.90 فیصد کمی واقع ہوئی۔\nاعداد و شمار میں بتایا گیا ہے کہ حالیہ ہفتے کے دوران حساس قیمتوں کے اعشاریہ کے لحاظ سے سالانہ بنیادوں پر 17 ہزار 732روپے ماہانہ تک آمدنی رکھنے والے طبقے کیلئے مہنگائی میں اضافے کی شرح0.92فیصد اضافے کے ساتھ0.42 فیصد رہی۔\nاسی طرح 17 ہزار 733روپے سے 22 ہزار 888روپے ماہانہ تک آمدنی رکھنے والے طبقے کیلئے مہنگائی میں اضافے کی شرح 1.02فیصد کمی کے ساتھ 0.08فیصد، 22 ہزار 889روپے سے 29 ہزار 517 روپے ماہانہ تک آمدنی رکھنے والے طبقے کیلئے مہنگائی میں اضافے کی شرح 0.98فیصد اضافے کے ساتھ 0.99فیصد اضافہ رہ۔\n29 ہزار 518روپے سے 44ہزار 175 روپے ماہانہ تک آمدنی رکھنے والے طبقے کیلئے مہنگائی میں اضافے کی شرح 1.06 فیصد اضافے کے ساتھ 1.84فیصد رہی جبکہ 44 ہزار 176 روپے ماہانہ سے زائد آمدنی رکھنے والے طبقے کیلئے مہنگائی میں اضافے کی شرح 1.03 فیصداضافے کے ساتھ 2.32فیصدرہی ہے۔",
        "published_date": "Fri, 16 May 25 12:33:21 +0000",
        "source": "Express Urdu"
    },
    {
        "guid": "72517f5fd27e06e225091a0b2c12deb5",
        "title": "غزہ میں لوگ بھوک سے مر رہے ہیں؛ جلد امریکا سب ٹھیک کردے گا؛ ٹرمپ کا دعویٰ",
        "link": "https://www.express.pk/story/2761775/donald-trump-gaza-starving-2761775/",
        "image_url": "https://img.express.pk/logo/expresslogo.webp",
        "article": "امریکی صدر ڈونلڈ ٹرمپ نے کہا ہے کہ غزہ میں لوگ بھوک کا شکار ہیں لیکن جلد ہی امریکا اس صورتِ حال کو ٹھیک کرے گا۔\nعالمی خبر رساں ادارے کے مطابق امریکی صدر کا یہ بیان اُس وقت سامنے آیا ہے جب غزہ پر اسرائیل کے فضائی حملے شدت اختیار کر گئے ہیں۔\nڈونلڈ ٹرمپ نے خلیجی ممالک کے اپنے 4 روزہ دورے کے آخری روز ابوظہبی میں صحافیوں سے گفتگو کرتے ہوئے کہا کہ غزہ پر نظر رکھے ہوئے ہیں۔\nامریکی صدر نے غزہ کی صورت حال پر تشویش کا اظہار کرتے ہوئے کہا کہ وہاں بہت سے لوگ بھوکے مر رہے ہیں۔\nصدر ڈونلڈ ٹرمپ نے یہ دعویٰ بھی کیا کہ امریکا جلد ہی غزہ کے اس مسئلے کو ہمیشہ کے لیے حل کرلے گا۔\nامریکی صدر کا غزہ میں بھوک سے شہریوں کی ہلاکتوں کا بیان اس لیے بھی حیران کن ہے کیوں کہ اسرائیل بھوک سے ہلاکتوں کی خبروں کی ہمیشہ تردید کرتا آیا ہے۔\nڈونلڈ ٹرمپ کے مشرق وسطیٰ کے دورے پر ہیں لیکن اسرائیل نہیں جائیں گے اور پھر اس بیان سے بھی ظاہر ہوتا ہے کہ اسرائیلی وزیراعظم کے ساتھ امریکی تعلقات میں کشیدگی ہے۔\nقبل ازیں ڈونلڈ ٹرمپ کا کہنا تھا کہ میں نے فضائی تصاویر دیکھی ہیں غزہ میں کوئی عمارت تباہی سے نہیں بچی۔ لوگ ملبے کے نیچے زندگی گزار رہے ہیں جو ناقابل قبول ہے۔\nامریکی صدر نے مزید کہا تھا کہ اگر ضرورت پڑی تو میں فخر سے کہوں گا کہ امریکا غزہ کو سنبھالے اور اسے ایک آزادی زون بنائے، جہاں مثبت تبدیلی آئے۔\nواضح رہے کہ گزشتہ 72 گھنٹوں کے دوران غزہ پر اسرائیلی بمباری میں شہید ہونے والے فلسطینیوں کی تعداد ایک بار پھر ابتدائی جنگی دنوں جیسی سطح پر پہنچ گئی ہے۔",
        "published_date": "Fri, 16 May 25 12:28:52 +0000",
        "source": "Express Urdu"
    },
    {
        "guid": "d9b778de286f3b30d8ba942f3f3e1e38",
        "title": "ترکیہ کے سفیر ڈاکٹر عرفان نذیر اوغلو کا الخدمت فاؤنڈیشن پاکستان کے مرکزی دفتر کا دورہ",
        "link": "https://www.express.pk/story/2761774/turkish-ambassador-dr-irfan-naziroglu-visited-the-central-office-of-alkhidmat-foundation-pakistan-2761774/",
        "image_url": "https://img.express.pk/logo/expresslogo.webp",
        "article": "پاکستان میں ترکیہ کے سفیر ڈاکٹر عرفان نذیر اوغلو نے الخدمت فاؤنڈیشن پاکستان کے مرکزی دفتر کا دورہ کیا۔\nالخدمت  فاؤنڈیشن پاکستان کے صدر ڈاکٹر حفیظ الرحمن، سیکرٹری جنرل سید وقاص جعفری، نائب صدور محمد عبدالشکور، سید احسان اللہ وقاص، ڈاکٹر مشتاق مانگٹ اور دیگر ذمہ داران نے مہمانان کا پرتپاک استقبال کیا۔ اس موقع پر سفیر ترکیہ کو الخدمت کے مرکزی دفتر  کا تفصیلی دورہ کروایا گیا اور انہیں الخدمت  کی ملک و بیرون ملک فلاحی سرگرمیوں، جاری منصوبوں اور رضاکارانہ خدمات سے متعلق بریفنگ دی گئی۔\nصدر الخدمت ڈاکٹر حفیظ الرحمن نے کہا کہ ترکیہ اور پاکستان مشکل وقت کے ساتھی ہیں اور ترک تنظیموں کے ساتھ اشتراک الخدمت کے لیے باعثِ افتخار ہے۔ ترکیہ کے پاکستان میں سفیر ڈاکٹر عرفان نذیر اوغلو نے الخدمت کی خدمات کو سراہتے ہوئے کہا کہ پاکستان اور ترکیہ کے جھنڈے کی طرح ہمارے دل بھی ایک جیسے ہیں۔\nانہوں نے الخدمت کے ساتھ فلاحی میدان میں تعاون کو وسعت دینے کے عزم کا اظہار کیا، خاص طور پر نوجوان نسل کو ایک دوسرے کے قریب لانے کے لیے مشترکہ منصوبوں پر کام کرنے کی خواہش ظاہر کی۔ ڈاکٹر اوغلو نے ترکیہ میں آنے والے زلزلے کے دوران الخدمت کے رضاکاروں کی خدمات کو خراجِ تحسین پیش کیا اور ان کے تعاون پر شکریہ ادا کیا۔\nاس موقع پر انہوں نے الخدمت کا رضاکار بننے کے لیے خود کو باقاعدہ رجسٹر کروایا اور مستقبل میں ہر ممکن تعاون کی یقین دہانی کرائی۔ پروگرام کے اختتام پر صدر الخدمت نے معزز مہمان کو اعزازی شیلڈ، مینارِ پاکستان کا علامتی ماڈل اور پاکستانی ثقافت کی نمائندہ چادر و ٹوپی پیش کی۔",
        "published_date": "Fri, 16 May 25 12:02:48 +0000",
        "source": "Express Urdu"
    },
    {
        "guid": "7a062076f01ef753708a38f92ae75839",
        "title": "سول سرونٹ ایکٹ میں ترمیم منظور: افسران پر اپنے و اہل خانہ کے اثاثے ظاہر کرنا لازمی قرار",
        "link": "https://www.express.pk/story/2761773/amendment-to-civil-servants-act-approved-officers-made-mandatory-to-disclose-assets-of-themselves-and-their-families-2761773/",
        "image_url": "https://img.express.pk/logo/expresslogo.webp",
        "article": "قومی اسمبلی نے سول سرونٹ ایکٹ میں ترمیم منظور کرلی جس کے تحت سول سرونٹ افسران اپنے اور اہل خانہ کے اثاثوں کی تفصیلات ظاہر کرنے کے پابند ہوں گے۔\nایکسپریس نیوز کے مطابق قومی اسمبلی نے آج کئی بل منظور کیے ان میں آج سول سرونٹ ایکٹ میں ترمیم بھی منظور کرلی گئی ہے۔\nترمیم کے بعد سول سرونٹ ایکٹ میں شق 15 کے بعد 15 اے کا اضافہ کر دیا گیا ہے، بل کے تحت سول افسران کے اثاثوں کی تفصیلات پبلک کی جائیں گی، گریڈ 17 سے 22 کے سول افسران اپنے تمام ملکی اور غیر ملکی اثاثے ظاہر کرنے کے پابند ہوں گے۔\nیہ پڑھیں : قومی اسمبلی اجلاس؛ انکم ٹیکس ترمیمی بل 2024 کثرت رائے سے منظور، پی ٹی آئی کی مخالفت\nسول سرونٹ افسران اپنی اہلیہ اور زیر کفالت بچوں کے ملکی، غیرملکی اثاثے اور قرض کی تفصیلات فراہم کرنے کے پابند ہوں گے، سول سرونٹ افسران اپنے اور اہل خانہ کے اثاثوں کی تفصیلات ایف بی آر کو فراہم کریں گے، سول افسران کے اثاثوں کی تفصیلات پبلک ہوں گی۔",
        "published_date": "Fri, 16 May 25 12:01:45 +0000",
        "source": "Express Urdu"
    },
    {
        "guid": "03406e0a92fe8ac2fb482e9e72d89dbf",
        "title": "کراچی؛ اہم شخصیت کی گاڑی ٹریفک جام میں پھنسنے کا معاملہ، ایس ایچ او عہدے سے فارغ",
        "link": "https://www.express.pk/story/2761772/karachi-sho-dismissed-after-prominent-figures-car-gets-stuck-in-traffic-jam-2761772/",
        "image_url": "https://img.express.pk/logo/expresslogo.webp",
        "article": "سندھ کی اہم شخصیت کی گاڑی احتجاج کی وجہ سے ٹریفک جام میں پھنسنے کے باعث ایس ایچ او شاہ لطیف ٹاؤن کو اپنے عہدے سے ہاتھ دھونا پڑگیا۔\nتفصیلات کے مطابق جمعرات کی شب صوبے سندھ کی ایک اہم شخصیت اندرون سندھ سے کراچی آرہی تھی کہ شاہ لطیف ٹاؤں تھانے کی حدود میں علاقہ مکینوں کی جانب سے احتجاج جاری تھا جس کے باعث صوبہ سندھ کی اہم شخصیت کی گاڑی ٹریفک جام میں پھنس گئی۔\nگاڑی ٹریفک جام میں پھنسنے پر ایس ایچ او شاہ لطیف ٹاؤن کو اپنے عہدے سے ہاتھ دھونا پڑگیا۔\nایس ایس پی ملیر کاشف آفتاب عباسی نے ایس ایچ او شاہ لطیف آمین کھوسہ کو عہدے سے ہٹا دیا اور سب انسپکٹر صدرالدین میرانی کو ایس ایچ او شاہ لطیف ٹاؤن تعینات کر دیا۔\nاس ضمن میں نوٹیفکیشن بھی جاری کر دیا گیا ہے۔",
        "published_date": "Fri, 16 May 25 11:50:36 +0000",
        "source": "Express Urdu"
    },
    {
        "guid": "67af084714dcc8aa92d66e2c05527981",
        "title": "لاہور؛ 9سالہ بچے سے بدفعلی کرنے والا ملزم گرفتار",
        "link": "https://www.express.pk/story/2761771/lahore-9-sala-bache-se-badfeli-krne-wala-mulzim-griftar-2761771/",
        "image_url": "https://img.express.pk/logo/expresslogo.webp",
        "article": "نواب ٹاؤن پولیس نے 15 کال پر بروقت کارروائی کرتے ہوئے 9 سالہ مصوم بچے سے بدفعلی کرنے والے ملزم کو گرفتار کر لیا۔\nپولیس کے مطابق ملزم ظفر اللہ نے بچے کو ڈرا دھمکا کے بدفعلی کی، اطلاع موصول ہونے پر نواب ٹاؤن پولیس نے فوری مقدمہ درج کیا۔\nملزم کو چند گھنٹوں میں ٹریس کرکے گرفتار کر لیا گیا، ملزم کو مزید تحقیات کے لیے انویسٹیگیشن ونگ کے حوالے کر دیا گیا۔\nایس پی صدر ڈاکٹر غیور احمد خاں کے مطابق کم سن بچوں کے ساتھ جنسی زیادتی میں ملوث ملزمان کو قرار واقعی سزائیں دلوائی جا رہی ہیں۔",
        "published_date": "Fri, 16 May 25 11:34:40 +0000",
        "source": "Express Urdu"
    },
    {
        "guid": "3f79f90d014a832d2797c3b163f861a5",
        "title": "18 سال سے کم عمر بچوں کا نکاح جرم قرار، قومی اسمبلی سے بل منظور",
        "link": "https://www.express.pk/story/2761770/bill-passed-by-national-assembly-to-criminalize-marriage-of-children-under-18-2761770/",
        "image_url": "https://img.express.pk/logo/expresslogo.webp",
        "article": "قومی اسمبلی نے کم عمر بچوں کی شادیوں پر پابندی سے متعلق بل قومی اسمبلی سے منظور کرلیا، 18 سال سے کم عمر بچوں کے نکاح کا اندراج قانونی طور پر جرم قرار دے دیا گیا۔\nبل کے مطابق نکاح رجسٹرار کم عمر بچوں کی شادی کا اندارج نہ کرنے کے پابند ہوں گے، نکاح پڑھانے والا شخص نکاح پڑھانے یا رجسٹرڈ کرنے سے قبل دونوں فریقین کے کمپیوٹرائزڈ شناختی کارڈز کی موجودگی یقینی بنائے گا۔\nبل کے مطابق بنا کوائف کے نکاح رجسٹر کرنے یا پڑھانے پر ایک سال قید ایک لاکھ روپے جرمانہ یا دونوں سزائیں ہوں گی، 18 سال سے کم عمر لڑکی سے شادی بھی جرم قرار ہوگی۔\n18 سال سے زائد عمر کے مرد کی کمسن لڑکی سے شادی پر سزا مقرر کردی گئی، کمسن لڑکی سے شادی پر کم سے کم 2 سال اور زیادہ سے زیادہ 3 سال قید بامشقت ہوگی، کمسن لڑکی سے شادی پر جرمانہ بھی ہوگا۔\nبل کے مطابق کم عمر بچوں کی رضامندی یا بغیر رضامندی شادی کے نتیجے میں مباشرت  کو نابالغ فرد سے زیادتی تصور کیا جائے گا۔ نابالغ دلہن یا دلہا کو شادی پر مائل یا مجبور کرنے، ترغیب دینے اور زبردستی کرنے والا شخص بھی زیادتی کا مرتکب قرار کہلائے گا۔\nنابالغ دلہن یا دلہا کی شادی کرانے پر 5 سے 7 سال قید، 10 لاکھ روپے جرمانہ یا دونوں سزائیں ہوں گی، شادی کی غرض سے کسی بچے کو ملازمت پر رکھنے، پناہ دینے یا تحویل میں دینے والے شخص کو 3 سال قید مع جرمانہ سزا ہوگی۔\n18 سال سے کم عمر بچوں کی شادی پر والدین اور سرپرست کے لیے بھی سزائیں مقرر کی گئی ہیں، کمسن بچوں کی شادی کے فروغ، بدسلوکی یا شادی کے انعقاد پر والدین کو 3 سال قید بامشقت اور جرمانے کی سزا ہوگی، شادی کے لیے کمسن بچوں کو علاقہ چھوڑنے پر مجبور یا زبردستی کرنے کے عمل کو بچوں کی اسمگلنگ قرار دیا گیا ہے۔\nبچوں کی اسمگلنگ کے مرتکب شخص کو 5 سے 7 سال قید اور جرمانے کی سزائیں ہوں گی، 18 سال سے کم عمر بچوں کی شادی رکوانے کے لیے عدالت کو حکم امتناع دینے کا اختیار ہوگا، عدالت کم عمر بچوں کی شادی سے متعلق مقدمات 90 روز میں نمٹانے کی پابند ہوگی۔\nبل وفاقی دارالحکومت میں فوری طور پر نافذ العمل ہوگا۔",
        "published_date": "Fri, 16 May 25 11:24:51 +0000",
        "source": "Express Urdu"
    },
    {
        "guid": "39c524778982584187e8c32b6d5c89ef",
        "title": "ایئر پورٹ خود کش حملہ کیس: تفتیشی افسر کو 10 یوم میں حتمی چالان ٹرائل کورٹ میں پیش کرنے کی ہدایت",
        "link": "https://www.express.pk/story/2761769/karachi-airport-suicide-attack-case-2761769/",
        "image_url": "https://img.express.pk/logo/expresslogo.webp",
        "article": "سندھ ہائیکورٹ نے ایئر پورٹ خود کش حملہ کیس کی ملزمہ گل نساء کی درخواست ضمانت پر تفتیشی افسر کو 10 یوم میں حتمی چالان ٹرائل کورٹ میں پیش کرنے کی ہدایت کردی۔\nہائیکورٹ میں ایئر پورٹ خود کش حملہ کیس کی ملزمہ گل نساء کی درخواست ضمانت کی سماعت ہوئی۔ درخواستگزار کے وکیل شوکت حیات ایڈووکیٹ نے موقف دیا کہ مقدمے میں نہ حتمی چالان پیش کیا گیا اور نہ ہی کوئی پراگریس ہے۔ 6 اکتوبر کا وقوعہ ہے، چھ ماہ سے زائد وقت گزر گیا لیکن چالان پیش نہیں کیا گیا۔\nعدالت نے آبزرویشن دیتے ہوئے کہا کہ مقدمے کا عبوری چالان تو پیش کردیا ہے۔ سرکاری وکیل نے موقف اپنایا کہ تفتیشی افسر کو پنجاب فرانزک لیب سے یو ایس بی مل چکی ہے۔ عدالت نے استفسار کیا کہ کیا فرانزک رپورٹ مل گئی ہے؟ تفتیشی افسر نے کہا کہ جی یو ایس بی کی فرانزک رپورٹ مل گئی ہے۔\nسرکاری وکیل نے موقف دیا کہ حتمی چالان جلد پیش کردیں گے۔ تفتیشی افسر کو ہدایت کی ہے کہ جلد سے جلد چالان جمع کرایا جائے۔ تفتیشی افسر نے کہا کہ 10 روز میں چالان پیش کردیں گے۔ عدالت نے وکیل صفائی سے استفسار کیا کہ آپ درخواست ضمانت پر ابھی دلائل دینا چاہتے ہیں یا چالان تک انتظار کرنا چاہتے ہیں؟۔\n وکیل صفائی شوکت حیات ایڈووکیٹ نے موقف دیا کہ ہمیں یو ایس بی بھی فراہم کی جائے۔ عدالت نے ریمارکس دیئے کہ کس قانون کے تحت آپ کو یو ایس بی دی جائے؟ اگر پراسیکیوشن یو ایس بی کو شواہد بنائیں گے تو آپ کو دیدی جائے گی۔\nتفتیشی افسر نے کہا کہ سی ٹی ڈی کی آئی ٹی لیب کو مزید وقت درکار ہے۔ عدالت نے ریمارکس دیئے کہ یہاں 6 گھنٹے میں دنیا تبدیل ہوجاتی ہے، واشنگٹن سے کال آجاتی ہے۔ عدالت نے تفتیشی افسر کو 10 یوم میں حتمی چالان ٹرائل کورٹ میں پیش کرنے کی ہدایت کردی۔ عدالت نے درخواست ضمانت کی سماعت 29 مئی تک ملتوی کردی۔",
        "published_date": "Fri, 16 May 25 11:22:51 +0000",
        "source": "Express Urdu"
    },
    {
        "guid": "8b6ea442e304b68d77fa895b0718fd37",
        "title": "راولپنڈی؛ 20 سالہ طالبہ کیساتھ زیادتی، مجرم کو مرتے دم تک پھانسی پر لٹکائے رکھنے کا حکم",
        "link": "https://www.express.pk/story/2761768/female-student-rape-case-mujrim-ko-marte-dm-tk-phansi-pr-latkay-rakhne-ka-hukm-2761768/",
        "image_url": "https://img.express.pk/logo/expresslogo.webp",
        "article": "ایڈیشنل ڈسٹرکٹ اینڈ سیشن عدالت راولپنڈی نے 20 سالہ طالبہ کے ساتھ جبری زیادتی کیس کا فیصلہ سنا دیا۔\nجج افشاں اعجاز صوفی نے ملزم ارشد محمود اچھو کو جرم ثابت ہونے پر سزائے موت سنا دی، مجرم کو 5لاکھ روپے ہرجانہ اور 2لاکھ روپے جرمانہ بھی ادا کرنا ہوگا۔\nعدالت نے حکم دیا کہ مجرم کو اس وقت تک پھانسی کے پھندے پر لٹکائے رکھا جائے جب تک موت نا ہو جائے۔\nتھانہ صدر بیرونی پولیس نے 20 جولائی 2024 مقدمہ درج کیا تھا، والدہ گھروں میں کام کرنے گئی تب مجرم نے گھر میں داخلہ ہوکر گن پوائنٹ پر زیادتی کی۔",
        "published_date": "Fri, 16 May 25 11:15:35 +0000",
        "source": "Express Urdu"
    },
    {
        "guid": "62063d1f238e10cb3a553a18ea239b86",
        "title": "پرانے، بند اور ناقابلِ استعمال جنکو پلانٹس کی نیلامی 19 مئی کو ہوگی",
        "link": "https://www.express.pk/story/2761767/auction-of-old-closed-and-unusable-genco-plants-to-be-held-on-may-19-2761767/",
        "image_url": "https://img.express.pk/logo/expresslogo.webp",
        "article": "پرانے، بند اور ناقابلِ استعمال جنکو GENCO پلانٹس کی نیلامی 19 مئی کو ہوگی۔\nایکسپریس نیوز کے مطابق نیلامی کی تقریب GENCO ہولڈنگ کمپنی کے دفتر اسلام آباد میں منعقد ہوگی۔  نیلامی صبح 9 بجے سے شام 5 بجے تک جاری رہے گی۔  نیلامی کا عمل شفاف اور غیر جانب دار انداز میں مکمل کیا جائے گا۔\nحکام کے مطابق چاروں سرکاری پاور جنریشن کمپنیوں کے نمائندگان تقریب میں شریک ہوں گے، نیلامی میں اسٹیک ہولڈرز اور میڈیا کو خصوصی طور پر مدعو کیا گیا ہے، نجکاری کے عمل میں شفافیت کو یقینی بنایا جائے گا۔\nحکام کے مطابق وزیرِ اعظم پاکستان کی ہدایات پر چاروں سرکاری پاور جنریشن کمپنیوں کے پُرانے، بند اور ناقابلِ استعمال پاور پلانٹس کو نیلامی کے ذریعے فروخت کرنے کا عمل شروع کردیا ہے، قبل ازیں بولیوں کی جانچ کا پہلا مرحلہ کامیابی سے مکمل کر لیا گیا،  دوسرا مرحلہ قومی اخبارات میں اشتہار کے ذریعے 17 اپریل کو شروع کیا گیا۔",
        "published_date": "Fri, 16 May 25 11:14:20 +0000",
        "source": "Express Urdu"
    },
    {
        "guid": "ad55311f376a2f2119c75971eb08317d",
        "title": "پاکستان اور بنگلہ دیش کا ثقافتی تعلقات بحال کرنے پر اتفاق",
        "link": "https://www.express.pk/story/2761766/pakistan-and-bangladesh-agree-to-restore-cultural-ties-2761766/",
        "image_url": "https://img.express.pk/logo/expresslogo.webp",
        "article": "پاکستان فلم پروڈیوسرز ایسوسی ایشن اور بنگلہ دیش کے حکومتی وفد کی لاہور میں ملاقات۔ دونوں ممالک کے درمیان ثقافتی سرگرمیوں کو بحال کرنے پراتفاق کرلیا گیا۔\nرپورٹ کے مطابق لاہور میں پاکستان فلم پروڈیوسرز ایسوسی ایشن اور بنگلہ دیش کے حکومتی وفد کی ملاقات ہوئی جس میں دونوں ممالک کی کمرشلز بنیادوں پر فلمی وفود کا تبادلہ، ٹیکنالوجی، فلم میں ارتقائی صورت حال  کا جائزہ لیا گیا۔\nپاکستان فلم پروڈیوسرز ایسوسی ایشن کے چیئرمین شہزاد رفیق نے گفتگو میں اس بات پر زور دیا کہ یہ ہمارے لئے یہ سنہری موقع ہے کہ ہم پھر سے اپنی کھوئی ہوئی مارکیٹ حاصل کرسکتے ہیں۔ انہوں نے پاکستان اور بنگلہ دیش کے مابین ایک نکاتی ایجنڈا پر زور دیا۔\nبنگلہ دیش کے ہائی کمشنر ایم ڈی اقبال حسین خان نے تقریب سے خطاب کرتے ہوئے کہا کہ  دونوں ممالک کے درمیان کو پروڈکشن دوبارہ سے بحال ہونی چاہیے۔ انہوں نے سارک کلچرل پروگرام کی بحالی پر بھی زور دیا اور بنگلہ دیش کے قونصل خانے کے بھرپور تعاون کی پیشکش کی۔\nبنگلہ دیش کے ہائی کمشنر نے کہا کہ دونوں ممالک کی فلموں کا فیسٹیول بھی ہونا چاہیے۔ مشترکہ فلم سازی سے فلم انڈسٹری کو ترقی ملے گی۔\nپاکستان فلم پروڈیوسرز ایسوسی ایشن کے ممبران نے بھی خوشی کا اظہار کیا اور مل کر کام کرنے کی ضرورت پر زور دیا۔ تقریب میں فلم اسٹار شان نے بھی شرکے کی اور گفتگو کے دوران کہا کہ اب ہاتھ ملانے کا نہیں، گلے ملنے کا وقت ہے۔\nاس تقریب میں صفدر ملک، سید نور، خلیل الرحمن قمر، ذوالفقار مانا، مسعود بٹ اور عمران اسلام  نے بھی خطاب کیا اور اپنی اپنی تجاویز پیش کیں۔",
        "published_date": "Fri, 16 May 25 11:07:45 +0000",
        "source": "Express Urdu"
    },
    {
        "guid": "a222b32cb9bc1b97a8b34b7c9a00b068",
        "title": "بھارتی جارحیت: وزیر اعلیٰ سندھ کا شہداء کے لواحقین کو ایک ایک کروڑ روپے دینے کا اعلان",
        "link": "https://www.express.pk/story/2761765/indian-aggression-sindh-chief-minister-announces-rs-10-million-compensation-for-families-of-martyrs-2761765/",
        "image_url": "https://img.express.pk/logo/expresslogo.webp",
        "article": "وزیراعلیٰ سندھ نے بھارتی جارحیت میں شہید ہونے والوں کے لواحقین کو ایک ایک کروڑ روپے اور زخمیوں کو دس دس لاکھ روپے دینے کا اعلان کردیا۔\nپاکستان کی جانب سے بھارتی جارحیت کا منہ توڑ جواب دینے اور قومی سطح پر یوم تشکر منانے کے سلسلے میں وزیراعلیٰ سندھ نے سندھ سیکریٹریٹ میں منعقدہ تقریب میں شرکت کی اور پرچم کشائی کی۔ ترجمان عبدالرشید چنا کے مطابق پرچم کشائی کی تقریب نیو سیکریٹریٹ کے آنگن میں منعقد ہوئی جس میں صوبائی وزراء، مشیران، معاونین خصوصی، چیف سیکریٹری اور اعلیٰ افسران نے بڑی تعداد میں شرکت کی۔\nوزیراعلیٰ سندھ نے تقریب سے خطاب کرتے ہوئے کہا کہ مادرِ وطن کا دفاع ہر پاکستانی کا اولین فریضہ ہے، ہمارے جوانوں نے بھارتی جارحیت کا منہ توڑ جواب دیا اور پوری قوم کو اپنے سپوتوں پر فخر ہے۔\nانہوں نے کہا کہ شہداء کی قربانیاں رائیگاں نہیں جائیں گی، قوم کا جذبہ حب الوطنی قابلِ تقلید ہے، وطن کی عزت پر کوئی سمجھوتہ نہیں ہوگا، پوری قوم دشمن کے خلاف سیسہ پلائی دیوار بنی ہوئی ہے اور عوام ہمیشہ اپنی افواج کے شانہ بشانہ کھڑے رہے ہیں۔\nوزیراعلیٰ سندھ نے واضح کیا کہ سندھ کے نوجوان ملکی دفاع میں ہر اول دستہ ہیں۔ ہمیں دشمن کی سازشوں کا بخوبی ادراک ہے اور پوری قوم متحد ہے۔ سندھ حکومت ہر محاذ پر وطن کے محافظوں کے ساتھ کھڑی ہے۔\nبعد ازاں میڈیا سے گفتگو کرتے ہوئے مراد علی شاہ نے کہا کہ وزیراعظم شہباز شریف کے اعلان کے مطابق آج ملک بھر میں یوم تشکر منایا جا رہا ہے، سندھ سیکریٹریٹ میں پرچم کشائی کی تقریب اسی سلسلے کی ایک کڑی ہے۔\nوزیراعلیٰ سندھ نے کہا کہ وہ ملیر کینٹ میں یادگارِ شہداء پر حاضری دیکر خراجِ عقیدت پیش کریں گے اور سہ پہر تین بجے سندھ اسمبلی میں ہونے والے خصوصی اجلاس میں شرکت کریں گے جس کا ایجنڈا بھارتی جارحیت کے خلاف تاریخی فتح اور قومی اتحاد ہے۔\nانہوں نے بتایا کہ بھارتی حملے کے نتیجے میں سندھ کے سات سپوت شہید ہوئے جن میں پاک فضائیہ کے چھ جوان بھولاری میں اور ایک شہری مختیار لغاری گھوٹکی میں شہید ہوا۔\nوزیراعلیٰ سندھ نے بتایا کہ آئندہ مالی سال کے بجٹ پر بلاول بھٹو زرداری اور صدر آصف علی زرداری کی رہنمائی میں کام جاری ہے، وفاق کے ساتھ بھی اجلاس ہو رہے ہیں تاکہ آئی ایم ایف کی شرائط کے باوجود صوبے کے عوام کے لیے بہتر بجٹ پیش کیا جا سکے۔\nانہوں نے کہا کہ سندھ میں صاف پانی، نکاسی آب، سولر انرجی، تعلیم، صحت، اور سیلاب سے متاثرہ انفراسٹرکچر کی بحالی کو بجٹ میں ترجیح دی جا رہی ہے، وزیراعلیٰ سندھ نے وفاق سے شکوہ کیا کہ سنہ 2013 سے اب تک سندھ کے ساتھ ناانصافی کی جا رہی ہے، سکھر حیدرآباد موٹروے جیسے منصوبے صرف خانہ پُری نہیں بلکہ مکمل پلان کے ساتھ مکمل کیے جانے چاہئیں۔\nانہوں نے کہا کہ وزیراعظم نے یقین دلایا ہے کہ موٹروے منصوبہ تین سال میں مکمل کیا جائے گا۔ این ایف سی ایوارڈ سے متعلق سوال پر مراد علی شاہ نے کہا کہ وفاق نے ایک سال بعد نام مانگا تھا ، ہم نے 24 گھنٹوں میں نام دے دیا۔ تاہم باقی صوبے کس حد تک سنجیدہ ہیں اس پر کچھ نہیں کہا جا سکتا۔",
        "published_date": "Fri, 16 May 25 11:03:47 +0000",
        "source": "Express Urdu"
    },
    {
        "guid": "5d0ac08c87426f703092e4467b0ca059",
        "title": "ٹرمپ کے استقبال میں اماراتی لڑکیوں کا بالوں والا منفرد رقص! حقیقت کیا ہے؟",
        "link": "https://www.express.pk/story/2761763/trump-ke-istaqbal-me-amarati-girls-ka-heir-dance-realty-kya-hy-2761763/",
        "image_url": "https://img.express.pk/logo/expresslogo.webp",
        "article": "ابو ظبی : امریکی صدر ڈونلڈ ٹرمپ کے حالیہ دورہ متحدہ عرب امارات کے دوران قصر الوطن میں ان کے لیے ایک منفرد اور روایتی انداز میں استقبال کیا گیا، جس میں سفید لباس میں ملبوس خواتین اپنے کھلے بالوں کو دائیں بائیں لہراتی دکھائی دیں۔\nیہ منظر سوشل میڈیا پر وائرل ہوگیا اور صارفین کی جانب سے تجسس اور حیرت کا اظہار کیا گیا کہ آخر اس استقبال کو کیا کہا جاتا ہے؟ تو واضح رہے کہ یہ استقبال دراصل \"العیالہ\" نامی روایتی ثقافتی مظاہرہ ہے جو امارات اور شمالی عمان میں مہمانوں کے خیرمقدمی موقع پر کیا جاتا ہے۔\nمیڈیا رپورٹس کے مطابق، \"العیالہ\" جنگی منظر کی علامتی نقالی ہے، جو شادیوں، تہواروں اور سرکاری تقریبات میں دکھائی جاتی ہے۔ اس میں مرد بانس کی چھڑیوں کے ساتھ صف بندی میں رقص کرتے ہیں، جب کہ خواتین ڈھول کی تھاپ پر اپنے بالوں کو ہوا میں لہراتی ہیں۔ \nیہ رقص یونیسکو کی جانب سے عالمی ثقافتی ورثے کے طور پر تسلیم بھی کیا جاچکا ہے۔\nThe welcome ceremony in UAE continues! 🇺🇸🇦🇪 pic.twitter.com/sXqS1IboMN\nڈونلڈ ٹرمپ کے استقبال میں یہی روایت ادا کی گئی جس نے دنیا بھر کی توجہ حاصل کرلی اور خلیجی ثقافت کو عالمی اسٹیج پر اجاگر کیا۔",
        "published_date": "Fri, 16 May 25 10:56:23 +0000",
        "source": "Express Urdu"
    },
    {
        "guid": "d5f6a44f4b6a400af3207722e3901a9f",
        "title": "فواد چوہدری آپ جیل سے نہ ڈریں جیل تو سیاست دانوں کو لیڈر بناتی ہے، جج سپریم کورٹ",
        "link": "https://www.express.pk/story/2761761/fawad-chaudhry-dont-be-afraid-of-jail-jail-makes-politicians-leaders-says-supreme-court-judge-2761761/",
        "image_url": "https://img.express.pk/logo/expresslogo.webp",
        "article": "سپریم کورٹ کے جج جسٹس ہاشم نے فواد چوہدری سے کہا ہے کہ آپ سیاسی آدمی ہیں جیل سے نہ ڈریں، جیل تو سیاست دانوں کو لیڈر بناتی ہے، گھبرائیں نہیں آپ محفوظ ہاتھوں میں ہیں۔\nایکسپریس نیوز کے مطابق سپریم کورٹ میں فواد چوہدری کی 9 مئی مقدمات کے خلاف درخواست پر سماعت ہوئی۔ سماعت جسٹس ہاشم کاکڑ کی سربراہی میں تین رکنی بینچ نے کی۔ فواد چوہدری نے کہا کہ لاہور ہائی کورٹ نے مقدمات کے خلاف درخواست پر اعتراضات لگائے، اپیل میں ججز نے اعتراضات کو برقرار رکھا۔\nجسٹس ہاشم کاکڑ نے کہا کہ لاہور ہائی کورٹ نے اعتراضات برقرار رکھنے کی کوئی وجہ نہیں بتائی، ہائی کورٹ کا آرڈر فیصلہ کم اور شاہی فرمان زیادہ لگ رہا ہے۔\nفواد چوہدری نے کہا کہ 9 مئی کے بعد سات ماہ جیل میں رہا جیل سے نکلے تو 35 مقدمات مختلف شہروں میں درج تھے، ملتان، فیصل آباد، لاہور اور راولپنڈی میں اعانت جرم کے مقدمات ہیں، اعتراض لگایا گیا کہ برانچ رجسٹری کے ہوئے ہوئے ہائیکورٹ کی پرنسپل سیٹ پر درخواست دائر نہیں ہوسکتی۔\nپراسیکیوشن کی جانب سے فواد چوہدری کی درخواست پر اعتراض کردیا گیا۔ جسٹس ہاشم کاکڑ نے کہا کہ اگر ہائی کورٹ وجوہات پر مبنی تفصیلی فیصلہ کر دے تو پراسیکیوشن کو کیا مسئلہ ہے؟ فواد چوہدری نے کہا کہ پراسیکیوٹر صاحب آپ بلاوجہ جذباتی ہو رہے ہیں۔\nجسٹس ہاشم کاکڑ نے فواد چوہدری سے کہا کہ آپ سیاسی آدمی ہیں جیل سے نہ ڈریں، جیل تو سیاست دانوں کو لیڈر بناتی ہے، گھبرائیں نہیں آپ محفوظ ہاتھوں میں ہیں۔\nاس پر فواد چوہدری نے کہا کہ پہلے بھی جیل گئے ہیں دوبارہ چلے جائیں گے۔ \nجسٹس ہاشم کاکڑ نے کہا کہ شائستہ لودھی کے ویڈیو کلپ پر 85 مقدمات درج ہوئے، کوئٹہ میں 84 مقدمات میں نے خارج کیے تھے، ہائی کورٹ کی پرنسپل سیٹ کے اختیارات ختم نہیں ہوسکتے، مختلف شہروں میں بنچ تو لوگوں کی سہولت کیلئے بنائے جاتے ہیں۔\nعدالت نے مزید سماعت آئندہ منگل تک ملتوی کردی۔",
        "published_date": "Fri, 16 May 25 10:53:53 +0000",
        "source": "Express Urdu"
    },
    {
        "guid": "cfff4d65b385b7a8060d54c8524e00ef",
        "title": "رونالڈو کتنا کماتے ہیں؟ فوربز کی رپورٹ نے مداحوں کو حیرت زدہ کردیا",
        "link": "https://www.express.pk/story/2761760/how-much-does-ronaldo-make-forbes-report-stuns-fans-2761760/",
        "image_url": "https://img.express.pk/logo/expresslogo.webp",
        "article": "پرتگال کے اسٹار فٹبالر کرسٹانو رونالڈو ایک مرتبہ پھر دنیا میں سب سے زیادہ کمائی کرنیوالے اتھلیٹ بن گئے۔\nفوربز میگزین نے 2025 کے سب سے زیادہ کمائی کرنے والے کھلاڑیوں کی فہرست جاری کردی ہے، جس کے مطابق سعودی کلب النصر کے اسٹار فٹبالر کرسٹیانو رونالڈو نے لگاتار تیسری مرتبہ دنیا میں سب سے زیادہ کمائی کرنیوالے اتھلیٹ بننے کا اعزاز اپنے نام کرلیا۔\nرپورٹ میں کہا گیا ہے کہ رونالڈو نے اس سال 27.5 کروڑ ڈالر (تقریباً 77 ارب پاکستانی روپے) کمائے، جو گزشتہ برس کے مقابلے 1.5 کروڑ ڈالر زیادہ ہیں۔\nمزید پڑھیں: ایک دن حجاب دوسرے دن نامناسب لباس؛ رونالڈو کی گرل فرینڈ مشکل میں\nاس فہرست میں رونالڈو کے مقابلے ارجنٹینا کو ورلڈکپ جتوانے والے لیونل میسی 5ویں نمبر پر موجود ہیں جبکہ کمائی میں کریم بینزیما کا 8واں نمبر ہے۔\nمزید پڑھیں: 64 برس کے فٹبالر کی 26 سالہ ماڈل کیساتھ ڈیٹنگ\nواضح رہے کہ اسٹار فٹبالر کرسٹیانو رونالڈو کی کمائی کا بڑا ذریعہ النصر فٹبال کلب ہے جبکہ سوشل میڈیا پر 939 ملین فالوورز کی وجہ سے اسپانسرشپ ڈیلز، نائیک، کلینیک، اور دیگر برانڈز سے بھاری معاوضہ الگ ہے۔\nمزید پڑھیں: فٹبال پریزینٹر کے \"نامناسب لباس\" نے نئی بحث چھیڑ دی\nٹاپ 10 کھلاڑیوں کی تفصیلات (پاکستانی روپے میں)\nکرسٹیانو رونالڈو- 275 ملین ڈالر (یعنی 77 ارب پاکستانی روپوں سے زائد)\nاسٹیفن کری- 156 ملین ڈالر (یعنی 43.68 ارب روپوں سے زائد)\nٹائسن فیوری- 146 ملین ڈالر (یعنی 40.88 ارب روپوں سے زائد)\nڈیک پریسکاٹ- 137 ملین ڈالر (یعنی 38.36 ارب روپوں سے زائد)\nلیونل میسی- 135 ملین ڈالر (یعنی 37.8 ارب روپوں سے زائد)\nلیبرون جیمز- 133.8 ملین ڈالر (یعنی 37.46 ارب روپوں سے زائد)\nکریم بنزیما- 104 ملین ملین ڈالر (یعنی 29.12 ارب روپوں سے زائد)\nپاکستانی کھلاڑیوں کا موازنہ:\nپاکستان کے سب سے زیادہ کمائی کرنے والے کھلاڑی بابراعظم کی سالانہ آمدنی تقریباً 2-3 ارب روپے ہے، جو عالمی سطح پر ابھی بہت پیچھے ہیں۔",
        "published_date": "Fri, 16 May 25 10:51:10 +0000",
        "source": "Express Urdu"
    },
    {
        "guid": "2917e4ff01f3bd0721ee1a09f7f237d2",
        "title": "فلائی دبئی نے پشاور سے آپریشن کا آغاز کردیا",
        "link": "https://www.express.pk/story/2761759/fly-dubai-starts-operation-from-peshawar-2761759/",
        "image_url": "https://img.express.pk/logo/expresslogo.webp",
        "article": "فلائی دبئی نے باچا خان انٹرنیشنل ایئرپورٹ پشاور سے آپریشن کا آغاز کر دیا۔\nپاکستان ائیرپورٹس اتھارٹی کے مطابق فلائی دبئی کی پہلی پرواز گزشتہ رات 164 مسافروں کے ساتھ پشاور پہنچی، باچا خان ایئرپورٹ پر فلائی دبئی کی پرواز کو واٹر کینن سلامی دی گئی۔\nایف زی 375 صبح 2 بجکر 20 منٹ پر 184 مسافروں کے ساتھ واپس دبئی روانہ ہوئی۔\nپاکستان ایئرپورٹس اتھارٹی کا کہنا ہے کہ فلائی دبئی کی آمد پر کیک کاٹنے کی تقریب بھی منعقد ہوئی، فلائی دبئی ہفتے میں سات فلائٹس آپریٹ کرے گی، پشاور سے خلیجی و یورپی ممالک کیلئے فضائی روابط میں توسیع ہوگی۔",
        "published_date": "Fri, 16 May 25 10:50:26 +0000",
        "source": "Express Urdu"
    },
    {
        "guid": "52bce43f5d5798bc484587d80e2f4662",
        "title": "سونے کی عالمی اور مقامی مارکیٹوں میں قیمت پھر بڑھ گئی",
        "link": "https://www.express.pk/story/2761758/gold-prices-for-16-05-2025-2761758/",
        "image_url": "https://img.express.pk/logo/expresslogo.webp",
        "article": "سونے کی عالمی اور مقامی مارکیٹوں میں قیمتوں میں ایک بار پھر اضافہ ہوگیا۔\nبین الاقوامی بلین مارکیٹ میں فی اونس سونے کی قیمت میں 09ڈالر کا اضافہ ہونے کے نتیجے میں نئی عالمی قیمت 3ہزار 177ڈالر کی سطح پر آگئی ۔\nاسی طرح ملک میں 24 قیراط کے حامل فی تولہ سونے کی قیمت بھی 900روپے کے اضافے کے بعد 3لاکھ 36ہزار 100روپے کی سطح پر آگئی جب کہ فی 10 گرام سونے کی قیمت 772روپے بڑھ کر 2لاکھ 88ہزار 151روپے ہوگئی۔\nسونے کی قیمتوں میں اضافے کے برعکس  ملک میں فی تولہ چاندی کی قیمت بغیر کسی تبدیلی کے 3ہزار 377روپے اور 10 گرام چاندی کی قیمت بھی بغیر کسی تبدیلی کے 2ہزار 895روپے کی سطح پر مستحکم رہی۔",
        "published_date": "Fri, 16 May 25 10:39:05 +0000",
        "source": "Express Urdu"
    },
    {
        "guid": "6c468af58b45cf0bebae86e95f3261fa",
        "title": "پاکستانی فضائی حدود کی بندش، بھارتی ایئرلائنز کا نقصان، ترکیہ کا فائدہ",
        "link": "https://www.express.pk/story/2761757/pakistani-air-space-k-bandish-indian-airlines-k-loss-2761757/",
        "image_url": "https://img.express.pk/logo/expresslogo.webp",
        "article": "اسلام آباد: پاکستان کی جانب سے بھارتی ایئرلائنز کے لیے فضائی حدود بند کرنے کے فیصلے نے بھارت کی بڑی ایئرلائن انڈیگو کو معاشی جھٹکا دیا ہے، جس کے بعد بھارتی ایئرلائن نے اپنی پروازوں کو جاری رکھنے کے لیے ترکش ایئرلائنز سے کوڈ شیئر معاہدہ کر لیا ہے۔\nاس معاہدے کے تحت انڈیگو کے مسافروں کو اب ترکیہ کی قومی ایئرلائن کے ذریعے استنبول پہنچایا جائے گا، جہاں سے وہ یورپ، امریکہ اور دیگر لمبی پروازوں کے لیے آگے روانہ ہوں گے۔\nپاکستان کی فضائی حدود کی بندش کی وجہ سے بھارتی ایئرلائنز کو یومیہ کروڑوں روپے کا نقصان ہورہا ہے، جب کہ اس صورتحال سے ترکیہ جیسے پاکستان کے دیرینہ دوست ملک کو اقتصادی فائدہ حاصل ہو رہا ہے۔\nانڈیگو ایئر لائن ہفتہ وار 55 سے زائد پروازیں دہلی، احمد آباد، امرتسر اور ممبئی سمیت مختلف شہروں سے استنبول کے لیے چلاتی ہے۔\nواضح رہے کہ بھارت نے حالیہ دنوں ترکیہ پر ڈرون حملوں میں ملوث ہونے کا الزام بھی لگایا تھا اور ترکیہ کو بزنس ترک کرنے جیسی دھمکیاں دی تھیں، لیکن موجودہ حالات میں بھارتی ایئرلائنز ترکیہ کے سامنے مجبور ہو کر جھک گئی ہیں۔\nانڈیگو نے یہ معاہدہ پاکستانی فضائی حدود کی بندش سے ہونے والے نقصان کو کم کرنے کی حکمت عملی کے تحت کیا ہے تاکہ مسافروں کو وقت اور فاصلے کی بچت کے ساتھ یورپی و امریکی روٹس پر سہولت فراہم کی جا سکے۔",
        "published_date": "Fri, 16 May 25 10:37:43 +0000",
        "source": "Express Urdu"
    },
    {
        "guid": "e8eed8c65829e7e750768c70a45e864e",
        "title": "چینی قونصل خانے پر حملے کے مقدمے میں گواہ کو پیش کرنے کا حکم",
        "link": "https://www.express.pk/story/2761756/chinese-cousulate-par-hamlay-ke-muqadmay-me-gawao-ko-paish-karnay-ka-hukum-2761756/",
        "image_url": "https://img.express.pk/logo/expresslogo.webp",
        "article": "انسداد دہشت گردی کی خصوصی عدالت نے چینی قونصل خانے پر حملے کے مقدمے میں کیس پراپرٹی اور گواہوں کو پیش کرنے کا حکم دیدیا۔ \nدورانِ سماعت عدالت نے کیس پراپرٹی پیش نہ کرنے پر شدید برہمی کا اظہار کیا۔ عدالت نے تفتیشی افسر سے استفسار کیا کہ کیس پراپرٹی اور گواہوں کو  پیش کیوں نہیں کررہے۔ بعد ازاں عدالت نے آئندہ سماعت پر کیس پراپرٹی اور گواہوں کوپیش کرنے کا حکم دیدیا۔\nعدالت نے کیس کی سماعت 31 مئی تک ملتوی کردی۔\nپولیس کے مطابق مقدمے میں کالعدم بی ایل اے کے کارندے علی حسنین، عبداللطیف سمیت 4 ملزم گرفتار ہیں۔ مقدمے میں کالعدم بی ایل اے کے سربراہ حربیار مری سمیت 16 ملزم اشتہاری ہیں۔\nیاد رہے کہ چائنیز قونصلیٹ پر نومبر 2018 میں حملہ ہوا تھا، جس میں 3 دہشتگردوں سمیت 7 افراد مارےگئے تھے۔دہشتگردوں کیخلاف سول لائن پولیس نے مقدمہ درج کیا گیا تھا۔",
        "published_date": "Fri, 16 May 25 10:32:33 +0000",
        "source": "Express Urdu"
    },
    {
        "guid": "28d7c5e806899d227dc266f6c65fa73e",
        "title": "وزیراعظم کی آپریشن بنیان مرصوص میں زخمی جوانوں اور شہریوں کی عیادت",
        "link": "https://www.express.pk/story/2761755/wazir-e-azam-ki-operation-bunyanum-marsoos-m-zakhmi-jawano-or-shehrio-ki-ayadat-2761755/",
        "image_url": "https://img.express.pk/logo/expresslogo.webp",
        "article": "معرکہ حق، آپریشن بنیان مرصوص کے بعد یوم تشکر کے موقع پر وزیر اعظم پاکستان نے آرمی چیف کے ہمراہ سی ایم ایچ راولپنڈی کا دورہ کیا اور زخمیوں کی عیادت کی۔\nوزیر اعظم نے معرکہ حق، آپریشن بنیان مرصوص میں زخمی جوانوں اور شہریوں کی خیریت دریافت کی۔ انہوں نے زخمی جوانوں کی معرکہ حق کے دوران  بے مثال بہادری، عزم اور فرض شناسی کو سراہا۔\n\nاس موقع پر وزیر اعظم پاکستان کا کہنا تھا کہ جس طرح افواج پاکستان اور پوری قوم نے یہ جنگ لڑی، اس کی مثال کئی نہیں ملتی۔ عوام کی ثابت قدمی ملک کی عسکری تاریخ کا ایک فیصلہ کن باب بن چکی ہے۔\n\nواضح رہے کہ پاکستان پر بھارت کے حملے کے دوران 13 جوان اور 40 شہری شہید جبکہ 70 سے زائد زخمی ہوئے۔",
        "published_date": "Fri, 16 May 25 10:30:02 +0000",
        "source": "Express Urdu"
    },
    {
        "guid": "65dbe7bafac3ad0c593ced0916194337",
        "title": "ججز میں تنازعہ ہے، میں کیوں دکھاوا کروں کہ تنازعہ نہیں ہے؟ جسٹس سردار اعجاز اسحاق خان",
        "link": "https://www.express.pk/story/2761754/there-is-a-dispute-among-judges-why-should-i-pretend-that-there-is-no-dispute-justice-sardar-ijaz-ishaq-khan-2761754/",
        "image_url": "https://img.express.pk/logo/expresslogo.webp",
        "article": "اسلام آباد ہائی کورٹ کے جسٹس سردار اعجاز اپنی عدالت سے توہین عدالت کیس لارجر بینچ منتقل ہونے پر برہم ہوگئے اور کہا کہ ججز میں تنازع ہے میں یہ دکھاوا کیوں کروں کہ تنازعہ نہیں ہے؟\nایکسپریس نیوز کے مطابق جسٹس سردار اعجاز اسحاق خان نے اپنی عدالت سے توہینِ عدالت کیس بغیر رضامندی کے لارجر بینچ کو منتقل کرنے کے خلاف ڈپٹی رجسٹرار اور دیگر کے خلاف توہینِ عدالت ازخود کیس کی سماعت کی۔\nدورانِ سماعت انکشاف ہوا کہ اسلام آباد ہائی کورٹ کے ڈویژن بینچ سے توہینِ عدالت کی کارروائی معطل کرنے کا آرڈر جاری ہوا۔\nجسٹس اعجاز نے کہا کہ آپ ڈویژن بینچ کا آرڈر بتا رہے ہیں کہ اس عدالت کو توہینِ عدالت کیس چلانے سے روک دیا گیا ہے، یہ تو ڈویژن بینچ کی جانب سے اختیار سے شدید تجاوز کیا گیا، طے شدہ قانون ہے کہ ایک جج کے عبوری آرڈر کے خلاف انٹراکورٹ اپیل قابلِ سماعت ہی نہیں ہوتی، ڈویژن بینچ کا یہ آرڈر اپنے سینئر ساتھی جج کی اتھارٹی کے خلاف ہے۔\nجسٹس اعجاز نے کہا کہ میں اگر اختیار کے اس تجاوز کو تسلیم کرلوں تو سائلین کو میری عدالت پر کیوں اعتماد رہے گا؟  کل کو میری عدالت سے جاری آرڈر پر کوئی عمل درآمد کیوں کرے گا؟ آرڈرز پر عمل درآمد کیوں ہو گا کہ جس لمحے میں توہینِ عدالت کا شوکاز نوٹس جاری کرتا ہوں وہ ڈویژن بنچ معطل کر دے گا، ایک بات واضح کر دوں کہ مجھے اکیلے اس کمرے میں بیٹھ کر دکھاوا کرنا پڑا کہ سامنے لوگ بیٹھے ہیں پھر بھی آرڈر لکھوں گا۔\nعدالت نے ایڈیشنل و ڈپٹی رجسٹرار سے استفسار کیا کہ آپ نے انٹراکورٹ اپیل دائر کرنے والی بات عدالت سے کیوں چھپائی؟ انہوں نے آپ کو سنا اور سمجھ لیا کہ میں غلط ہوں مجھے قانون آتا ہی نہیں ہے، اسلام آباد ہائیکورٹ کو مذاق بنا رہے ہیں؟ میں نے آپ کو تسلی دی تھی کہ آپ کو پریشان نہیں ہونا آپ کے خلاف کارروائی نہیں کروں گا آپ نے پھر بھی انٹراکورٹ اپیل دائر کر دی یا پھر آپ کو اپیل دائر کرنے کے لیے مجبور کیا گیا۔\nجسٹس سردار اعجاز اسحاق نے کہا کہ یہاں چاہے سردار اعجاز بیٹھا ہو یا کوئی اور جج ہو یہ اسلام آباد ہائی کورٹ کی کورٹ نمبر 5 ہے، جب ڈویژن بنچ میں کیس آیا تو اس عدالت کی نمائندگی کہاں ہے؟ یک طرفہ آرڈر ہوا ہے، جب آرڈر ہو گیا تو اس عدالت کے سامنے لایا گیا کہ یہ کارروائی روک دی گئی ہے، سنگل بنچ کے عبوری آرڈر کے خلاف انٹراکورٹ اپیل قابلِ سماعت ہی نہیں ہے، حیران ہوں کہ ایڈیشنل اور ڈپٹی رجسٹرار تیس سالہ سروس کے بعد بھی اس بات سے لاعلم تھے۔\nجج نے کہا کہ کیا ڈویژن بنچ کو بھی معلوم نہیں تھا کہ عبوری آرڈر کے خلاف انٹراکورٹ اپیل قابلِ سماعت نہیں؟ میں توہینِ عدالت کی یہ کارروائی آگے بڑھاؤں گا اور فیصلہ لکھوں گا، فیصلہ لکھوں گا کہ کیا چیف جسٹس کے پاس ایک جج سے توہینِ عدالت کیس واپس لینے کا اختیار ہے؟ یہ اس ادارے کی بنیاد پر زوردار حملہ ہے. \nعدالتی معاون فیصل صدیقی ایڈووکیٹ نے کہا کہ ڈویژن بینچ کے آرڈر میں ابہام ہے، وضاحت تک ایڈیشنل اور ڈپٹی رجسٹرار کی حد تک کارروائی آگے نہ بڑھائی جائے، اس طرح تاثر جاتا ہے کہ جیسے ہائی کورٹ کے ججز میں تنازع ہے۔\nجسٹس اعجاز اسحاق نے کہا کہ ججز میں تنازع ہے، میں کیوں دکھاوا کروں کہ تنازع نہیں ہے؟The gloves are off, عبوری آرڈر کے خلاف انٹراکورٹ اپیل قابلِ سماعت نہیں ہو سکتی، یہ تو ایک مثال بن جائے گی جو دہائیوں تک چلتی رہے گی، میں نے یہ کبھی تصور بھی نہیں کیا تھا کہ میری کورٹ کے ساتھ بھی ایسا ہو سکتا ہے۔\nبعدازاں عدالت نے کیس کی سماعت 12 جون تک ملتوی کردی۔",
        "published_date": "Fri, 16 May 25 10:12:22 +0000",
        "source": "Express Urdu"
    },
    {
        "guid": "064c179ee49b2e4613e368a56953990c",
        "title": "حکومت ڈاکٹر عافیہ پٹیشن کیوں نمٹانا چاہتی ہے؟، یہ کیس اب ایک تحریک بن چکا ہے، اسلام آباد ہائیکورٹ",
        "link": "https://www.express.pk/story/2761753/why-does-the-government-want-to-wrap-up-dr-aafias-case-says-islamabad-high-court-2761753/",
        "image_url": "https://img.express.pk/logo/expresslogo.webp",
        "article": "اسلام آباد ہائی کورٹ نے ڈاکٹر عافیہ صدیقی کیس میں انکی بہن ڈاکٹر فوزیہ صدیقی کی درخواست میں ترمیم کی استدعا منظور کرلی۔\nجسٹس سردار اعجاز اسحاق خان نے کیس کی سماعت کی، عدالت نے وکیل عمران شفیق کو ایک ہفتہ میں ترمیم شدہ پٹیشن دائر کرنے کی ہدایت کردی، سماعت کے موقع پر درخواست گزار کے وکیل عمران شفیق، ایڈیشنل اٹارنی جنرل اور عدالتی معاون زینب جنجوعہ عدالت میں پیش ہوئے۔\n عدالت نے استفسار کیا کہ حکومت کیوں اس درخواست کو نمٹانا چاہتی ہے، اس میں حکومت کا کیا فائدہ ہے جس پر ایڈیشنل اٹارنی جنرل نے کہا کہ ہم اس کیس میں جس حد تک جو کچھ کر سکتے تھے کر چکے ہیں۔\nجسٹس سردار اعجاز اسحاق خان نے کہا کہ یہ لمبی جہدوجہد والا کام ہے، عافیہ صدیقی کیس اب ایک تحریک بن چکا ہے، اس پٹیشن کو ختم کرنے سے مسئلہ ختم نہیں ہوگا نہ حل ہوگا۔\n  فاضل جج نے مزید کہا کہ اس کیس میں جو جو اقدامات حکومت کے تھے وہ اس عدالت نے کیے ہیں، عدالتی حکم کی وجہ سے ڈاکٹر فوزیہ صدیقی کو امریکہ کا ویزا ملا، عدالتی حکم کی وجہ سے ڈاکٹر عافیہ صدیقی کی سزا معافی کی پٹیشن میں وزیر اعظم نے خط لکھا۔\n جسٹس سردار اعجاز اسحاق خان نے کہا کہ عدالتی مداخلت کے بعد ہی ڈاکٹر فوزیہ صدیقی کی انکی بہن عافیہ صدیقی سے ملاقات ممکن ہو سکی، عدالت کے حکم پر پاکستانی وفد امریکہ گیا اور عافیہ صدیقی سے ملاقات بھی ہوئی، عدالت نے کیس کی سماعت دو ہفتوں تک ملتوی کردی۔",
        "published_date": "Fri, 16 May 25 10:11:03 +0000",
        "source": "Express Urdu"
    },
    {
        "guid": "6959343a160da06ac01fe640bdbb5e82",
        "title": "سرکاری اسکولوں میں بچوں کو مفت کھانا؛ سندھ حکومت نے پروگرام کا آغاز کردیا",
        "link": "https://www.express.pk/story/2761751/sarkari-schools-me-bacho-ko-muft-khana-sindh-hakumat-ne-program-ka-aghaz-kar-dia-2761751/",
        "image_url": "https://img.express.pk/logo/expresslogo.webp",
        "article": "سندھ حکومت نے پسماندہ علاقوں کے سرکاری اسکولوں میں بچوں کو مفت کھانا فراہم کرنے کا انقلابی قدم اٹھاتے ہوئے ’’اسکول کھانا پروگرام‘‘ کا آغاز کر دیا ہے۔ \nپروگرام کا افتتاح وزیر تعلیم سندھ سید سردار علی شاہ نے گورنمنٹ بوائز پرائمری اسکول مراد میمن میں کیا، جہاں انہوں نے خود بچوں کو کھانا پیش کر کے مہم کی شروعات کی۔\nیہ پروگرام سندھ حکومت کے محکمہ تعلیم اور معروف فلاحی ادارے اللہ والے ٹرسٹ کے اشتراک سے شروع کیا گیا ہے۔ پہلے مرحلے میں صوبے کے مختلف پسماندہ علاقوں کے 70 ہزار سے زائد بچوں کو روزانہ ایک وقت کا مفت اور متوازن کھانا فراہم کیا جائے گا۔\nاس موقع پر وزیر تعلیم سید سردار علی شاہ نے خطاب کرتے ہوئے کہا کہ بچوں کی تعلیمی کارکردگی کا براہ راست تعلق ان کی غذائی حالت سے ہے۔ انہوں نے کہا کہ غذائی کمی کی وجہ سے بچوں کی سیکھنے کی صلاحیت متاثر ہوتی ہے اور اسکول کھانا پروگرام کے ذریعے ہم ان کی نیوٹریشنل ضروریات پوری کرنے کی کوشش کر رہے ہیں۔\nانہوں نے ملک میں غربت کی تشویشناک صورتحال کا بھی ذکر کیا اور کہا کہ پاکستان کا شمار دنیا کے 10 غریب ترین ممالک میں ہوتا ہے  جب کہ ملک کی 42 فیصد آبادی غربت کی لکیر سے نیچے زندگی گزار رہی ہے۔ ایسے میں ہمارے بچوں کی حالت مزید توجہ کی متقاضی ہے۔\nافتتاحی تقریب میں بتایا گیا کہ گورنمنٹ بوائز پرائمری اسکول مراد میمن کے 700 سے زائد بچوں کو روزانہ مفت کھانا فراہم کیا جا رہا ہے اور مستقبل میں اس پروگرام کو دیگر اضلاع و اسکولوں تک توسیع دی جائے گی تاکہ زیادہ سے زیادہ مستحق بچوں تک یہ سہولت پہنچائی جا سکے۔\nاللہ والے ٹرسٹ کے سربراہ شاہد لون نے اس موقع پر کہا کہ بچوں کی صحت مند نشوونما اور تعلیم کے لیے متوازن غذا ضروری ہے۔ انہوں نے اس شراکت داری کو خوش آئند قرار دیتے ہوئے امید ظاہر کی کہ یہ پروگرام معاشرے میں مثبت تبدیلی کا ذریعہ بنے گا۔",
        "published_date": "Fri, 16 May 25 10:07:43 +0000",
        "source": "Express Urdu"
    },
    {
        "guid": "ce2ca3001266cb29946724042185647b",
        "title": "بھارتی بحریہ نے روہنگیا مہاجرین کو سمندر میں دھکیل دیا؟ اقوام متحدہ کا چونکا دینے والا انکشاف",
        "link": "https://www.express.pk/story/2761750/indian-navy-ne-rohangya-immigrant-k-sea-me-dhakel-dya-un-report-2761750/",
        "image_url": "https://img.express.pk/logo/expresslogo.webp",
        "article": "جنیوا : اقوام متحدہ کے ایک ماہر نے بھارت سے ان خبروں پر وضاحت طلب کی ہے جن میں کہا گیا ہے کہ بھارتی بحریہ نے درجنوں روہنگیا مہاجرین کو زبردستی انڈمان سی میں اتار دیا۔ یہ عمل \"ناقابلِ معافی\" قرار دیا گیا ہے۔\nٹام اینڈریوز، جو کہ میانمار میں انسانی حقوق کی صورتحال پر اقوام متحدہ کے خصوصی نمائندے ہیں، نے کہا کہ انہیں قابلِ اعتبار اطلاعات موصول ہوئی ہیں جن کی وہ تحقیقات کر رہے ہیں۔\nان کا کہنا تھا کہ: \"یہ تصور ہی ناقابلِ قبول ہے کہ مہاجرین کو نیوی کے جہازوں سے سمندر میں پھینکا گیا ہو۔\"\nانہوں نے بھارتی حکومت سے مطالبہ کیا کہ وہ مکمل وضاحت دے اور اس واقعے کی تمام تفصیلات پیش کرے۔\nاینڈریوز نے کہا کہ اگر یہ اطلاعات درست نکلیں تو یہ ان لوگوں کی زندگی اور سلامتی کے لیے خطرے کی علامت ہیں جو بین الاقوامی تحفظ کے مستحق ہیں۔\nیاد رہے کہ روہنگیا مسلمانوں کو میانمار میں طویل عرصے سے ظلم و ستم کا سامنا ہے، اور 2017 کے فوجی کریک ڈاؤن کے بعد تقریباً 10 لاکھ مہاجرین بنگلہ دیش کے کیمپوں میں رہائش پذیر ہیں۔\nہر سال ہزاروں روہنگیا خطرناک سمندری سفر کے ذریعے کسی محفوظ مقام تک پہنچنے کی کوشش کرتے ہیں۔\nاینڈریوز نے یہ بھی نشاندہی کی کہ بھارتی حکام نے گزشتہ ہفتے نئی دہلی میں درجنوں روہنگیا مہاجرین کو گرفتار کیا، جن کے پاس اقوام متحدہ کے جاری کردہ مہاجر شناختی کارڈز بھی موجود تھے۔",
        "published_date": "Fri, 16 May 25 10:07:36 +0000",
        "source": "Express Urdu"
    },
    {
        "guid": "1f8daad5a7386618fb0992656d32edc9",
        "title": "پاکستان میں زچگی کے دوران روزانہ درجنوں خواتین کی اموات کا انکشاف",
        "link": "https://www.express.pk/story/2761749/mothers-death-during-labor-in-pakistan-2761749/",
        "image_url": "https://img.express.pk/logo/expresslogo.webp",
        "article": "وفاقی پارلیمانی سیکرٹری نیلسن عظیم نے کہا ہے کہ بچوں کی پیدائش کے وقت روزانہ کی بنیاد پر 27 خواتین کی اموات ہوجاتی ہے۔\nتفصیلات کے ماطبق قومی اسمبلی کے اجلاس میں وقفہ سوالات و جوابات میں پارلیمانی سیکرٹری نیلسن عظیم کا کہنا تھا کہ 2023 میں زچگی کے دوران گیارہ ہزار خواتین کی اموات ہوئیں۔ \nانہوں نے یہ بھی کہا کہ زچگی کے دوران روزانہ کی بنیاد پر 27 خواتین جان سے ہاتھ دھو بیٹھتی ہیں۔ \nاسی طرح نومولود بچوں کے حوالے سے نیلسن عظیم کا کہنا تھا کہ زچگی کے دوران پیش آنے والے پیچیدہ مسائل کے باعث روزانہ کی بنیاد پر 675 نومولد کی بھی اموات ہو جاتی ہیں۔\nواضح رہے کہ پاکستان میں زچگی کے دوران گیارہ ہزار خواتین کی اموات کی تعداد دنیا بھر میں ہونے والی 260,000 ماوؤں کی اموات کا تقریباً 4.1 فیصد ہے جس سے پاکستان کو نائجیریا، بھارت اور کانگو کے ساتھ اُن چار ممالک میں شامل کیا گیا ہے جہاں دنیا کی نصف ماوؤں کی اموات واقع ہوئیں۔",
        "published_date": "Fri, 16 May 25 10:03:34 +0000",
        "source": "Express Urdu"
    },
    {
        "guid": "c5a68e35cfd73a6b26babb6a4cd3c236",
        "title": "دنیا کی بلند ترین چوٹی ماؤنٹ ایورسٹ پر بھارتی اور فلپائنی کوہ پیما ہلاک",
        "link": "https://www.express.pk/story/2761748/mount-everest-pr-indian-and-nepalian-climber-become-dead-2761748/",
        "image_url": "https://img.express.pk/logo/expresslogo.webp",
        "article": "کٹھمنڈو : دنیا کی بلند ترین چوٹی ماؤنٹ ایورسٹ پر دو کوہ پیما ہلاک ہو گئے، جن کا تعلق بھارت اور فلپائن سے تھا۔ یہ رواں مارچ تا مئی سیزن کی پہلی اموات قرار دی جا رہی ہیں۔\n45 سالہ سبراتا گھوش، جو بھارت سے تعلق رکھتے تھے، جمعرات کے روز ہلری اسٹیپ کے قریب اپنی چوٹی سر کرنے کے بعد نیچے اترنے سے انکار کر دیا۔ \nنیپالی کمپنی سنوئی ہورائزن ٹریکس اینڈ ایکسپیڈیشن کے مطابق، ان کی لاش کو بیس کیمپ لانے کی کوششیں جاری ہیں، اور موت کی اصل وجہ پوسٹ مارٹم کے بعد معلوم ہو سکے گی۔\nدوسری جانب فلپائنی کوہ پیما فلیپ دوم سانتیاگو بھی 45 سال کے تھے اور بدھ کی رات ساؤتھ کول کے مقام پر تھکن کے باعث اپنے خیمے میں آرام کرتے ہوئے جان کی بازی ہار گئے۔\nدونوں کوہ پیما ایک بین الاقوامی مہم کا حصہ تھے جو نیپالی ایجنسی کے ذریعے منعقد کی گئی تھی۔\nرواں سیزن میں نیپال نے 459 افراد کو ایورسٹ سر کرنے کے اجازت نامے جاری کیے ہیں، جن میں سے تقریباً 100 افراد پہلے ہی چوٹی تک پہنچ چکے ہیں۔\nایورسٹ سر کرنا نیپال کے لیے سیاحت، آمدنی اور روزگار کا ایک بڑا ذریعہ ہے، مگر اس خطرناک مشن میں اب تک 345 سے زائد کوہ پیما ہلاک ہو چکے ہیں۔",
        "published_date": "Fri, 16 May 25 10:00:51 +0000",
        "source": "Express Urdu"
    },
    {
        "guid": "0c82806129e529566621caa9d2998b88",
        "title": "26 نومبر احتجاج کیس: پی ٹی آئی کارکنوں کی 2 مقدمات ٹرانسفر کرنے کی درخواست مسترد",
        "link": "https://www.express.pk/story/2761747/november-26-protest-case-request-by-pti-workers-to-transfer-two-cases-rejected-2761747/",
        "image_url": "https://img.express.pk/logo/expresslogo.webp",
        "article": "ڈسٹرکٹ اینڈ سیشن کورٹس اسلام آباد نے 26 نومبر احتجاج کیس میں 2 مقدمات ٹرانسفر کرنے کی درخواست مسترد کردی۔\nڈسٹرکٹ اینڈ سیشن جج ناصر جاوید رانا نے پی ٹی آئی کارکنان کی جانب سے دائر کی گئی مقدمات ٹرانسفر کرنے کی درخواستوں پر سماعت کی۔\nپی ٹی آئی کارکنان کیخلاف 2 مقدمات جوڈیشل مجسٹریٹ احمد شہزاد گوندل کی عدالت میں زیر سماعت ہیں۔\nمدعی مقدمہ کے مطابق متعلقہ جج غیر ضروری جلد بازی اور قانونی معاملات کا مشاہدہ کئے بغیر کیس چلا رہے ہیں۔\n فیصلہ کے مطابق  مدعی مقدمہ کے وکلاء اپنا الزام ثابت کرنے میں ناکام رہے، عدالت کے اندر اسلام آباد ہائی کورٹ کا خط بھی پیش کیا گیا، اسلام آباد ہائی کورٹ نے متعلقہ دفعات کے تحت درج مقدمات کو فاسٹ ٹریک پر چلانے کی ڈائریکشن دے رکھی ہے۔\nسرکار کی جانب سے اسپیشل پبلک پراسیکیوٹرز بیرسٹر فہد ارسلان چوہدری، محمدعثمان رانا ایڈووکیٹ، بیرسٹر منصور اعظم عدالت میں پیش ہوئے، پی ٹی آئی کارکنان کی جانب سے علی بخاری ایڈووکیٹ عدالت میں پیش ہوئے۔\n پی ٹی آئی کارکنان کیخلاف 2 مقدمات پیس فل اسمبلی اینڈ پبلک آڈر ایکٹ کے تحت تھانہ رمنا میں درج ہیں، جوڈیشل مجسٹریٹ احمد شہزاد گوندل متعلقہ مقدمات میں 19 مئی کو سماعت کریں گے۔",
        "published_date": "Fri, 16 May 25 09:56:33 +0000",
        "source": "Express Urdu"
    },
    {
        "guid": "d58e66e181a437ae37d37cd64844d611",
        "title": "آپریشن بنیان مرصوص سے بھارت اور دنیا کو پیغام دینا تھا جارحیت کا جواب دینے کی صلاحیت رکھتے ہیں، دفتر خارجہ",
        "link": "https://www.express.pk/story/2761746/foreign-office-supports-china-on-reports-related-to-arunachal-pradesh-2761746/",
        "image_url": "https://img.express.pk/logo/expresslogo.webp",
        "article": "ترجمان دفتر خارجہ نے کہا ہے کہ چین کی جانب سے اروناچل پردیش کو اپنا علاقہ قرار دینے سے متعلق رپورٹس دیکھی ہیں، ہم چین کی خود مختاری اور سالمیت کی حمایت کرتے ہیں۔\nصحافیوں کو ہفتہ وار بریفنگ میں ترجمان دفتر خارجہ شفقت علی خان نے کہا کہ پاک بھارت جھڑپوں میں جوہری تابکاری کے حوالے سے بھارتی رپورٹیں بے بنیاد ہیں، جنگ بندی پر پاک بھارت ڈی جی ایم اوز 10 مئی سے وقتاً فوقتاً رابطے میں ہیں۔\nانہوں نے کہا کہ گزشتہ دنوں کے دوران پاکستان اور بھارت کے درمیان کشیدگی کی صورتحال رہی، بھارت کی جارحیت کی وجہ سے خطے میں امن کی صورتحال بگڑی۔ بھارت کی جارحیت کے جواب میں پاکستان نے دشمن کی ملٹری تنصیبات کو نشانہ بنایا اور یہ ایک ایسی حقیقت ہے جو پروپیگنڈے کے ذریعے جھٹلائی نہیں جا سکتی۔\nترجمان نے کہا کہ پاکستان کے مسلح افواج نے پاکستان کی سالمیت اور خودمختاری کے لیے جوابی کارروائی کی، پاکستان کی جانب سے آپریشن بنیان مرصوص کا انعقاد کیا گیا۔ ہمارے جواب کے پیچھے محرکات سب کے سامنے واضح تھے، پاکستان نے اقوام متحدہ کے آرٹیکل 51 کے تحت اپنے دفاع کا حق استعمال کیا۔\nشفقت علی خان نے کہا کہ پاکستان دونوں ممالک کے درمیان سیز فائر کے معاہدے کا خیر مقدم کرتا ہے۔ جنگ بندی بہت سارے دوست ممالک کی کوششوں سے کامیاب ہوئی اور پاکستان امید کرتا ہے کہ بھارت اس سیز فائر معاہدے کی خلاف ورزی نہیں کرے گا۔\nانہوں نے کہا کہ پاکستان سمجھتا ہے کہ خود مختاری کی حفاظت اور احترام ہی اصل میں اہم ہے، دونوں ڈی جی ایم اوز مرحلہ وار تناؤ میں کمی کے میکنزم پر کام کر رہے ہیں۔\nترجمان نے کہا کہ پاکستانی مسلح افواج نے بھارت کے 6 جنگی طیارے گرائے اور ہمارا جواب پاکستان کی صلاحیت بتانے کے لیے اہم تھا۔ پاکستان ایئر فورس کو اپنے حدود کی خلاف ورزی کرنے اور اپنے حدود میں رہ کر کارروائی کا مینڈیٹ ملا تھا۔\nشفقت علی خان نے کہا کہ ہمارے نپے تلے جواب نے ہماری خود مختاری و سالمیت کے لیے ہمارے عزم کا اعادہ کیا، مستقبل میں بھی کسی جارحیت کا پھر پور جواب دیا جائے گا۔ پاکستان نے بھارت کی جارحیت سے متعلق اپنے تمام دوست ممالک کو آگاہ کیا۔\nانہوں نے کہا کہ پاکستان نے 14 مئی کو ہندوستان کے بارڈ سیکیورٹی کے اہلکاروں کو انڈیا کے حوالے کیا، بدلے میں ہندوستان نے پاکستان کو رینجرز کا نوجوان واپس کیا۔ پاکستان ایک پر امن اور امن پسند ملک ہے لیکن ہماری امن سے محبت کو ہماری کمزوری ہرگز نہ سمجھا جائے۔\nترجمان نے واضح کیا کہ پاک بھارت جنگ بندی خطے میں امن کے لیے ضروری تھی، پاک بھارت جنگ بندی پر امریکی صدر کا شکریہ ادا کرتے ہیں۔ پاک بھارت کشیدگی میں ثالثی کا کردار ادا کرنے والے ممالک کا شکریہ۔\nانہوں نے بتایا کہ ڈی جی ایم اوز کی ملاقاتوں میں بھی جنگ بندی اور امن پر زور دیا گیا لیکن ہم بین الاقوامی ممالک سے پھر کہتے ہیں انڈیا کو کسی بھی جارحیت سے روکا جائے، پاکستانی آرمڈ فورسز ہمیشہ تیار ہے اور کسی بھی جارحیت کا جواب دیں گے۔\nشفقت علی خان نے کہا کہ پاکستان ہمیشہ مذاکرات اور امن کی بحالی پر یقین رکھتا ہے، مذاکرات کے ذریعے مقبوضہ کشمیر سمیت تمام معاملات کا حل چاہتا ہے اور جب بھی باہمی مذاکرات ہوں گے کشمیر پر بات چیت ہوگی۔\nانہوں نے واضح کیا کہ پاکستان دہشت گردی پر بات چیت سے ہچکچاتا نہیں ہے، ہم خود دہشت گردی کا شکار رہے ہیں اور ہم دہشت گردی کے مسئلے کا خاتمہ چاہتے ہیں لیکن بھارت خود دہشت گردی کا پشتی بان رہا ہے اور ریاستی دہشت گردی کی سرپرستی کرتا رہا ہے۔ ہمارے پاس بھارت کی پاکستان میں دہشت گردی اور دہشت گردوں کی سرپرستی کے شواہد موجود ہیں۔\nترجمان کا کہنا تھا کہ برطانیہ کے ساتھ قریبی، ٹھوس اور برادرانہ تعلقات ہیں۔ برطانوی سیکریٹری خارجہ اس وقت پاکستان میں ہیں، ان کے دورے کے اختتام پر تفصیلی بیان جاری کریں گے۔\nسوالوں کے جوابات کے دوران انہوں نے کہا کہ عالمی بینک کے صدر اجے بنگا کا بیان ریکارڈ پر ہے، بھارتی دعوؤں کے برعکس اس کو سن کر اندازہ لگایا جا سکتا ہے انہوں نے کیا بیان دیا۔\nشفقت علی خان نے کہا کہ وزیر اعظم نے بھارت کو پہلگام واقعے پر تحقیقات کی پیشکش کی تھی جس کا مقصد تناؤ میں کمی تھا لیکن بھارت نے اس پیشکش کو مسترد کیا جس پر افسوس ہے۔ جب بھی بھارت پاکستان پر کوئی سنجیدہ الزام عائد کرتا ہے ہم ایک بین الاقوامی و آزادانہ تحقیق کی بات کرتے ہیں۔\nانہوں نے کہا کہ بھارتی وزارت خارجہ کے ترجمان کا بیان کہ پہلگام واقعے کی تحقیقات جاری ہیں، بھارتی قیادت کے بیانات میں تضاد کا عکاس ہے۔ یہ بیان پاکستان کے اس حوالے سے بیانات پر مہر ثبت کرتا ہے۔\nشفقت علی خان نے کہا کہ جموں و کشمیر اقوام متحدہ قراردادوں کی روشنی میں ایک متنازع و حل طلب مسئلہ ہے۔ پاک بھارت مذاکرات کے حوالے سے مقام کے تعین پر رپورٹس ابھی انتہائی قبل از وقت ہیں۔ بھارت کی جنب سے دفاعی بجٹ میں کئی گنا اضافہ پر تحفظات ہیں، یہ خطے میں ڈی سٹیبلائزیشن کے لیے عمل انگیز ثابت ہوگا۔\nانہوں نے کہا کہ ہم نے پاک بھارت جھڑپوں میں روس کی جانب سے تحمل سے کام لینے کے بیانات دیکھے اور ہم ان روسی بیانات کا خیر مقدم کرتے ہیں۔\nبھارتی جاسوس سے متعلق شفقت علی خان نے واضح کیا کہ سابق سیکریٹری خارجہ اعزاز احمد چوہدری نے ایرانی سرزمین کے پاکستان مخالف استعمال کے بیان کی تردید کی ہے۔ انہوں نے کلبھوشن کے بعد ایک اور بھارتی جاسوس کی چاہ بہار سے گرفتاری کے اپنے بیان کی بھی تردید کی ہے۔\nترجمان کا کہنا تھا کہ افغانستان ایک خودمختار اور آزاد ملک ہے، دوسرے ممالک سے تعلقات اس کا حق ہے اس لیے ہم اس کے دیگر ممالک پر بات نہیں کرتے۔",
        "published_date": "Fri, 16 May 25 09:51:02 +0000",
        "source": "Express Urdu"
    },
    {
        "guid": "4fb1aa5760f05967511819aa1641a99b",
        "title": "فنڈ ریزنگ کیلیے علیمہ خان کی بیرون ملک جانے کی درخواست پر سماعت",
        "link": "https://www.express.pk/story/2761745/fund-raising-ke-liye-aleema-khan-ki-bairoon-e-mulk-janay-ki-darkhawast-2761745/",
        "image_url": "https://img.express.pk/logo/expresslogo.webp",
        "article": "بانی پی ٹی آئی کی بہن علیمہ خان کی فنڈ ریزنگ کے لیے بیرون ملک جانے کی درخواست پر سماعت انسداد دہشت گردی عدالت میں ہوئی۔\nعلیمہ خان انسداد دہشت گردی عدالت کے جج امجد علی شاہ کے روبرو سماعت میں پیش ہوئیں، جہاں انہوں نے عدالت سے بیرون ملک جانے کے لیے  اجازت مانگ لی۔\nعدالت میں دائر درخواست میں مؤقف اختیار کیا گیا کہ شوکت خانم اسپتال اور نمل کے لیے فنڈ ریزنگ تقریبات میں شرکت کرنی ہے۔ لہٰذا دو ہفتوں کے لیے برطانیہ جانے کی اجازت دی جائے۔\nدوران سماعت  عدالت نے پراسیکیوشن ٹیم کو نوٹس جاری کرتے ہوئے سماعت کل 17 مئی تک کے لیے ملتوی کردی، جس میں فریقین اپنے دلائل پیش کریں گے۔",
        "published_date": "Fri, 16 May 25 09:50:22 +0000",
        "source": "Express Urdu"
    },
    {
        "guid": "d6446ce9614700ff3b4c142a3e240d30",
        "title": "نیلم جہلم پراجیکٹ پر حملہ؛ بھارت کیخلاف عالمی عدالت میں  جانا چاہیے، اسپیکر قومی اسمبلی",
        "link": "https://www.express.pk/story/2761744/neelam-jehlum-project-par-hamla-bharat-ke-khilaf-aalmi-adalat-me-jana-chahye-speaker-qomi-assembly-2761744/",
        "image_url": "https://img.express.pk/logo/expresslogo.webp",
        "article": "اسپیکر قومی اسمبلی نے کہا ہے کہ نیلم جہلم پراجیکٹ پر حملہ کرنے پر بھارت کے خلاف عالمی عدالت میں جانا چاہیے۔\nقومی اسمبلی کا اجلاس اسپیکر سردار  ایاز صادق کی صدارت میں شروع ہوا، جس میں  وقفہ سوالات کے دوران رکن اسمبلی شگفتہ جمانی نے کہا کہ نیلم جہلم پراجیکٹ بند پڑا ہے، وجہ کیا ہے؟۔\nوفاقی وزیر برائے آبی وسائل معین وٹو نے بتایا کہ نیلم جہلم پراجیکٹ کی 2 ٹنلز 2024 میں کلیپس ہو گئی تھیں ۔ وزیراعظم نے دورہ کیا اور کمیٹی تشکیل دی۔ ایک اور ہائی پاور کمیٹی تشکیل دی گئی ہے۔ اب تک اس پر مسلسل کام ہو رہا ہے،تحقیقات بھی جاری ہیں۔ ابتدائی رپورٹس تیار ہوگئی ہیں۔ 2 سال میں یہ شروع جائے گا۔\nملک عامر ڈوگر نے کہا کہ  پتا چلا ہے اس منصوبے پر بھی بھارت نے حملہ کیا، اس سے کتنا نقصان ہوا؟۔ کیا ہم انٹرنیشنل کورٹ میں جا رہے ہیں؟، جس پر اسپیکر قومی اسمبلی نے کہا کہ ہمیں انٹرنیشنل کورٹ میں چلے جانا چاہیے۔\nوفاقی وزیر نے کہا کہ اس سلسلے میں حکومت کی طرف سے جواب دیا جارہا ہے۔ اس کے سدباب کے لیے پراپر فورم سے رجوع بھی کیا گیا ہے۔ اس سے جواب مانگا گیا ہے۔ اسے ہمارا موقف تسلیم کرنا پڑے گا۔\nوقفہ سوالات کے دوران وزیراعظم کے معاون خصوصی ڈاکٹر مختار احمد نے جواب دیتے ہوئے کہا کہ اگر دوائیوں کی قیمتیں بہت زیادہ بڑھائی گئی ہیں تو وزیر اعظم کو آگاہ کیا جائے گا ۔ ایک مہینے میں رپورٹ آجائے گی ۔ قلت کی شکایات کے حوالے سے میں معاملہ دیکھ لوں گا ۔ اگر ایک نام سے کوئی دوائی نہیں مل رہی تو دوسرے نام ضرور مل رہی ہے۔\nپارلیمانی سیکرٹری نیلسم عظیم نے وقفہ سوالات کے دوران بتایا کہ 2023 میں زچگی کے دوران 11 ہزار خواتین کی اموات ہوئیں ۔ روزانہ کی بنیاد پر 27 خواتین کی اموات ہو جاتی ہے۔ روزانہ کی بنیاد پر 675 بچوں کی اموات ہو جاتی ہیں۔",
        "published_date": "Fri, 16 May 25 09:41:10 +0000",
        "source": "Express Urdu"
    },
    {
        "guid": "5e63af473f30642380fde8937f314240",
        "title": "مچل جانسن کے آئی پی ایل مخالف بیان پر بھارتی میڈیا تلملا اُٹھا",
        "link": "https://www.express.pk/story/2761743/johnsons-ipl-criticism-sparks-outrage-in-indian-media-2761743/",
        "image_url": "https://img.express.pk/logo/expresslogo.webp",
        "article": "انڈین پریمئیر لیگ (آئی پی ایل) سے متعلق سابق آسٹریلوی فاسٹ بولر مچل جانسن کے بیان پر بھارتی میڈیا تلملا اُٹھا۔\nسابق آسٹریلوی کرکٹر مچل جانسن نے بھارتی کرکٹ بورڈ (بی سی سی آئی) پر الزام عائد کیا کہ بیرون ملک مقیم کھلاڑیوں پر ٹورنامنٹ کے بقیہ میچز کھیلنے کیلئے دباؤ ڈال جارہا ہے۔\nانہوں نے کہا کہ اگر مجھے بھارت واپس جانے اور ٹورنامنٹ مکمل کرنے کا فیصلہ کرنا ہوتا تو میرا جواب \"نہیں\" ہوتا کیونکہ زندگی سے بڑھ کر کچھ نہیں ہے، کسی پر بھی اس کیلئے زورزبردستی نہیں کرنا چاہیے۔\nمزید پڑھیں: کیا آئی پی ایل نہ کھیلنے والے غیر ملکیوں کو جرمانہ ہوگا؟\nمچل جانسن نے کہا کہ اگر غیر ملکی کھلاڑی خود کو محفوظ نہیں سمجھ رہے تو آئی پی ایل انتظامیہ کو لیگ کو آگے بڑھا کر دوسری ونڈو تلاش کرنی چاہیے۔\nمزید پڑھیں: دھرم شالہ کا خوف نہ نکل سکا، اسٹارک کا بھارت جانے سے انکار\nسابق کرکٹر نے کہا کہ انڈین پریمئیر لیگ (آئی پی ایل) کو مالی نقصان بہرحال برداشت کرنا پڑے گا۔\nواضح رہے کہ پاک بھارت کشیدگی کے بعد سیکیورٹی خدشات کے باعث غیر ملکی پلئیرز ہندوستان جانے سے کترا رہے ہیں جبکہ پی ایس ایل کے بقیہ میچز کیلئے نامور اسٹار نے اپنی آمد کا اعلان کرکے آئی پی ایل کی ریٹنگ کو شدید نقصان پہنچادیا ہے۔",
        "published_date": "Fri, 16 May 25 09:39:57 +0000",
        "source": "Express Urdu"
    },
    {
        "guid": "7d60c5675f3b6c0f352233d70072b203",
        "title": "علی ظفر کو بھی بھارتی فلموں اور گانوں کے پوسٹرز سے ہٹا دیا گیا",
        "link": "https://www.express.pk/story/2761742/ali-zafar-was-also-removed-from-posters-of-indian-films-and-songs-2761742/",
        "image_url": "https://img.express.pk/logo/expresslogo.webp",
        "article": "حالیہ پاک بھارت کشیدگی کے تناظر میں گلوکار اور اداکار علی ظفر کو ان کی بالی ووڈ فلم 'میرے برادر کی دلہن' کے فلم اور گانون کے پوسٹر سے ہٹا دیا گیا۔\nبھارت اور پاکستان کے درمیان حالیہ کشیدگی کے باعث بالی ووڈ میں کام کرنے والے کئی فنکاروں کو ان کی فلموں اور گانوں کے پوسٹرز سے نکال دیا گیا تھا جس میں اب علی ظفر بھی شامل ہوگئے ہیں۔\nعلی کو کترینہ کیف کے ساتھ ان کی فلم میرے برادر کی دلہن کے ساؤنڈ ٹریک کے کور سے  ہٹا دیا گیا ہے۔ علی ظفر نے اس فلم میں اہم کردار ادا کیا تھا، اب حالیہ سوشل میڈیا اور میوزک پلیٹ فارمز پر جاری کردہ کور تصاویر میں وہ شامل نہیں ہیں۔\nA post shared by Niche Lifestyle (@nichelifestyle)\nیاد رہے کہ یہ اقدام اس وقت سامنے آیا ہے جب دونوں ممالک کے درمیان جنگ کے بعد سفارتی و عسکری تناؤ ایک بار پھر شدت اختیار کر گیا۔ یہ پہلا موقع نہیں کہ بھارت میں پاکستانی فنکاروں کو تنقید یا بائیکاٹ کا سامنا کرنا پڑا ہو ماضی میں بھی کشیدگی کے دوران پاکستانی فنکاروں پر پابندی عائد کی جاچکی ہے۔",
        "published_date": "Fri, 16 May 25 09:39:56 +0000",
        "source": "Express Urdu"
    },
    {
        "guid": "40bc6a09680f0aa05b239a8322b3a3eb",
        "title": "مخصوص نشستوں کا کیس؛ بینچ پر اعتراض سمیت تین متفرق درخواستیں دائر",
        "link": "https://www.express.pk/story/2761741/makhsoos-nishisto-ka-case-bench-pr-aitraz-smait-3-mutafrriq-appeal-dair-2761741/",
        "image_url": "https://img.express.pk/logo/expresslogo.webp",
        "article": "مخصوص نشستوں کے کیس میں بینچ پر اعتراض سمیت تین متفرق درخواستیں سپریم کورٹ میں دائر کر دی گئیں۔\nمتفرق درخواستیں سنی اتحاد کونسل کی جانب سے دائر کی گئی ہیں جس میں بینچ پر اعتراض اور کارروائی براہ راست نشر کرنے کی درخواستیں شامل ہیں۔\nاس کے ساتھ، 26ویں ترمیم کیس کا فیصلہ مخصوص نشستوں کے کیس سے پہلے کرنے کی درخواست بھی دائر کی گئی۔\nدرخواست کے مطابق طے شدہ اصول ہے کہ نظرثانی وہی بینچ سنتا ہے جس نے فیصلہ کیا ہو جبکہ نظرثانی میں ججز کی دستیابی کے باوجود نیا بینچ تشکیل نہیں دیا جا سکتا۔\nمتفرق درخواست کے مطابق مخصوص نشستوں کا کیس سننے والا بینچ سپریم کورٹ رولز کے خلاف تشکیل دیا گیا، نیا بینچ بننے سے نظرثانی اور اپیل میں فرق ختم کر دیا گیا، بینچ میں شامل دو ارکان کو نکالنا بھی سمجھ سے بالاتر ہے۔\nدرخواست میں کہا گیا کہ 13 رکنی بینچ کے فیصلے پر نظرثانی 11 ججز کیسے سن سکتے ہیں؟ آئینی بینچ کی تشکیل 26ویں ترمیم کے نتیجے میں ہوئی اور 26ویں ترمیم کے خلاف مقدمات زیر التواء ہیں، 26ویں ترمیم کی آئینی حیثیت کا تعین ہونے تک نظرثانی پر سماعت ملتوی کی جائے۔\nدرخواست میں استدعا کی گئی کہ اہم ترین کیس ہے عدالتی کارروائی براہ راست نشر کی جائے، نظرثانی کیس پر سماعت کے لیے مخصوص نشستوں کے کیس کا اصل بینچ تشکیل دیا جائے، 26ویں ترمیم اور آئینی بینچ کی قانونی حیثیت کا تعین ہونے تک سماعت ملتوی کی جائے۔",
        "published_date": "Fri, 16 May 25 09:20:17 +0000",
        "source": "Express Urdu"
    },
    {
        "guid": "77a35d32381004da36b60f301c240fcb",
        "title": "عمران خان کو ڈیل کی پیشکش سے متعلق ترجمان پی ٹی آئی کا بیان سامنے آگیا",
        "link": "https://www.express.pk/story/2761740/mazakrat-ke-liye-tayar-hain-deal-ki-batain-durust-nahi-tarjuman-pti-2761740/",
        "image_url": "https://img.express.pk/logo/expresslogo.webp",
        "article": "ترجمان پی ٹی آئی نے کہا ہے کہ  ہم مذاکرات کے لیے تیار ہیں مگر ڈیل کی باتیں درست نہیں ہیں۔\nہائی کورٹ میں میڈیا کے نمائندوں سے گفتگو کرتے ہوئے ترجمان پی ٹی آئی شیخ وقاص اکرم نے کہا کہ کچھ اخباروں میں اسٹوری لگی ہے کہ بانی کو پیش کش ہوئی ہے اور وہ مان گئے ہیں۔ یہ خبر غلط ہے۔\nانہوں نے کہا کہ عمران خان راضی ہوئے ہیں اور نہ یہ بات ہوئی ہے جو اخبارات میں چل رہی ہے۔  عمران خان مذاکرات پر یقین رکھتے ہیں اور ہم بات چیت کے لیے تیار ہیں۔ مگر یہ نہیں ہو سکتا کہ آپ جوڈیشل کمیشن بھی نہ بنائیں  اور ہم مان جائیں۔\nشیخ وقاص اکرم کا کہنا تھا کہ اگر کوئی خیبر پختونخوا میں کرپشن کے پیسے پی ٹی آئی دھرنوں اور 9 مئی میں استعمال کرنے کی بات کر رہا ہے تو کے پی کے میں کسی نمائندے سے پوچھ لیں تو اچھا ہوگا۔ یہ مزاحیہ الزام لگانا پی ٹی آئی پر ایک مذاق ہے، پہلے کرپشن ثابت تو کریں۔",
        "published_date": "Fri, 16 May 25 09:10:32 +0000",
        "source": "Express Urdu"
    },
    {
        "guid": "46d88ef9383483b32d965cd9c0b78a96",
        "title": "رجب بٹ کو اہلیہ کے ساتھ نامناسب رویہ اختیار کرنے پر تنقید کا سامنا",
        "link": "https://www.express.pk/story/2761739/rajab-butt-faces-criticism-for-inappropriate-behavior-with-his-wife-2761739/",
        "image_url": "https://img.express.pk/logo/expresslogo.webp",
        "article": "پاکستان کے مشہور یوٹیوبر رجب بٹ ایک بار پھر سوشل میڈیا پر تنقید کی زد میں آ گئے ہیں۔\nاس مرتبہ انہیں اپنے ایک ویلاگ میں اہلیہ ایمان بٹ کے ساتھ نامناسب رویہ اختیار کرنے پر تنقید کا نشانہ بنایا جارہا ہے۔ ولاگ میں ان کے رویے نے کئی ناظرین کو مایوس کیا ہے۔\nرجب بٹ کے اس نئے فیملی ڈنر ولاگ کو ان کے مداحوں کی جانب سے پسند کیا جارہا ہے تاہم کچھ شائقین نے ان کے اہلیہ ایمان کے ساتھ رویے پر تحفظات کا اظہار کرتے ہوئے کہا کہ ویڈیو میں رجب نے اپنی بہن غزل کو کھانے کی پیشکش کی، مگر اہلیہ کو بلکل نظر انداز کر دیا، جو ان کے مداحوں بلکل بھی پسند نہیں آیا۔\nسوشل میڈیا صارفین نے یوٹیوبر کے اس رویے پر ردعمل دیتے ہوئے کہا کہ وہ اچھے بھائی اور بیٹے ضرور ہوں گے، مگر اچھے شوہر نہیں بن سکے۔ کئی صارفین نے ان کی اہلیہ کی برداشت کو سراہا اور رجب بٹ کو بیوی کے حقوق کا خیال رکھنے کا مشورہ دیا۔\nیاد رہے کہ رجب بٹ کے یوٹیوب پر 6.75 ملین سبسکرائبرز ہیں اور ان کے سوشل میڈیا کے دیگر پلیٹ فارمز پر بھی بڑی تعداد میں فالوورز ہیں۔",
        "published_date": "Fri, 16 May 25 08:38:10 +0000",
        "source": "Express Urdu"
    },
    {
        "guid": "2a6fabc6e913ab7115d0a7ea30e02dc1",
        "title": "اقرا عزیز وائرل ویڈیو میں بچے پر سرعام تشدد کرنے والے والد پر شدید برہم",
        "link": "https://www.express.pk/story/2761738/iqra-aziz-furious-at-father-who-publicly-tortured-child-in-viral-video-2761738/",
        "image_url": "https://img.express.pk/logo/expresslogo.webp",
        "article": "پاکستان شوبز کی اداکارہ و ماڈل اقرا عزیز بچے پر سرعام تشدد کرنے والے والد پر شدید برہم ہوگئیں۔\nاداکارہ اقرا عزیز نے حال ہی میں سوشل میڈیا پر وائرل ہونے والی ایک ویڈیو پر شدید ردعمل دیا ہے، جس میں ایک باپ کو اپنے کم سن بیٹے کو سرِ عام تھپڑ مارتے دیکھا گیا تھا۔\nیہ واقعہ اس وقت پیش آیا جب دو کانٹینٹ کریئیٹرز ویڈیو بنا رہے تھے اور پس منظر میں یہ افسوسناک منظر کیمرے میں ریکارڈ ہوگیا جو کہ سوشل میڈیا پر وائرل ہو رہا ہے۔\nویڈیو وائرل ہونے کے بعد جہاں سوشل میڈیا صارفین کی جانب سے سخت ردعمل کا اظہار کیا گیا وہیں اقرا عزیز نے بھی ایسے والدین کیخلاف آواز اُٹھائی کو کسی کے سامنے یا بند کمرے میں اپنے بچوں پر تشدد کرتے ہیں۔\nاداکارہ نے اس ویڈیو کو اپنی انسٹاگرام اسٹوری پر شیئر کرتے ہوئے ایک بامعنی پیغام دیا۔ انہوں نے کہا کہ ایک دیسی ماں ہونے کے ناطے وہ سمجھ سکتی ہیں کہ بچوں کی شرارتوں پر غصہ آتا ہے، مگر جسمانی سزا دینا کسی طور درست نہیں والدین کو ہرگز ایسا نہیں کرنا چایئے۔\nانہوں نے زور دیا کہ بچوں کو پیار، صبر اور محبت سے تربیت دینا چاہیے، کیونکہ وہ نادان ہوتے ہیں چیزوں کو سمجھنے میں وقت لیتے ہیں ایسے میں ان پر ہاتھ اُٹھانا غلط ہے والدین کو صبر سے کام لیتے ہوئے بچوں کو سمجھانا چایئے تاکہ ان کی خود اعتمادی قائم رہے اور وہ احساس کمتری کا شکار نہ ہوں۔",
        "published_date": "Fri, 16 May 25 08:36:04 +0000",
        "source": "Express Urdu"
    },
    {
        "guid": "5cf159739fde6e72625a9603a919d977",
        "title": "قومی اسمبلی: سی ایس ایس امتحانات میں عمر کی حد 5 سال بڑھانے کی قرارداد منظور",
        "link": "https://www.express.pk/story/2761737/national-assembly-resolution-passed-to-increase-the-age-limit-for-css-exams-by-5-years-2761737/",
        "image_url": "https://img.express.pk/logo/expresslogo.webp",
        "article": "قومی اسمبلی نے سی ایس ایس امتحانات میں عمر کی حد 5 سال بڑھانے کی قرارداد منظور کرلی۔ \nقرارداد میں مطالبہ کیا گیا کہ کسی بھی امیدوار کو پانچ مرتبہ مقابلے کی امتحان میں حصہ لینے کی اجازت دی جائے۔ سی ایس ایس امتحانات میں حصہ لینے والے امیدوار کیلئے زیا دہ سے زیا دہ عمر کی حد 30 کی بجائے 35 سال کی جائے۔\nقرارداد مسلم لیگ ن کی رکن اسمبلی نوشین افتخار نے پیش کی، قومی اسمبلی اجلاس سوموار شام پانچ بجے تک ملتوی کردیا گیا۔",
        "published_date": "Fri, 16 May 25 08:33:40 +0000",
        "source": "Express Urdu"
    },
    {
        "guid": "04d97cc46dff95dc6de38fcce4b60504",
        "title": "رضوان کے \"وِن اور لَرن\" سے متعلق بیان پر بابراعظم بھی بول اُٹھے",
        "link": "https://www.express.pk/story/2761736/babar-reacts-to-rizwans-win-learn-philosophy-2761736/",
        "image_url": "https://img.express.pk/logo/expresslogo.webp",
        "article": "قومی ٹیم کے مڈل آرڈر بیٹر بابراعظم موجودہ ٹیم کے کپتان محمد رضوان کے دفاع میں آگئے۔\nپشاور زلمی کے یوٹیوب چینل پر گفتگو کرتے ہوئے پشاور زلمی کے کپتان بابراعظم نے وکٹ کیپر بیٹر محمد رضوان کے وِن اور لرن سے متعلق دیے گئے بیان پر وضاحت پیش کی۔\nمحمد رضوان کو پاکستانی ٹیم کی مسلسل شکستوں پر وِن اور لرن سے متعلق بیان دینے پر سوشل میڈیا کڑی تنقید کا سامنا ہے تاہم اب بابراعظم نے انکا دفاع کرتے ہوئے کہا کہ کپتان نے شکست کے بعد مثبت سوچ پروان چڑھانے کیلئے جملے کا انتخاب کیا تھا جسے غلط انداز سے پیش کیا گیا۔\nمزید پڑھیں: رضوان کی انگریزی کا مذاق؛ سابق آسٹریلوی کرکٹر کو مہنگا پڑگیا\nبابراعظم نے کہا کہ اکثر ہمارے لوگ ہی ہمیں نیچا دکھانے کی کوشش کرتے ہیں، ہمارے ملک میں ذہنی تناؤ کا کوئی تصور نہیں اور نہ ہی اس پر کوئی کام ہورہا ہے جبکہ دنیا بھر میں اسے کھلاڑیوں کی ذہنی پر صحت پر اہمیت دی جاتی ہے۔\nانہوں نے کہا کہ ہمارے یہاں اگر کوئی گر رہا ہوتا ہے تو، اُسے نیچے دھکیلا جاتا ہے اور میمز بناکر تماشا بنایا جاتا ہے۔\nمزید پڑھیں: کپتان کی انگریزی کا مذاق کیوں اُؑڑایا؛ عامر جمال میدان میں آگئے\nپشاور زلمی کے کپتان کا کہنا تھا کہ رضوان ایک مضبوط انسان ہے، میمز کا رضوان پر کوئی اثر نہیں ہوتا، انکا ماننا ہے کہ لوگوں کو اپنی رائے کا اظہار کرنے کا حق ہے۔\nمزید پڑھیں: رضوان کی انگریزی کا مذاق؛ سابق آسٹریلوی کرکٹر کو مہنگا پڑگیا\nانہوں نےکہا کہ بہت سے لوگ کہتے تھے کہ 'رضوان کپتان بن گیا تو یہ اور وہ ہوگا' اب وہ کہہ رہے ہیں کہ اسے ہٹادو، اس سے مجھ سے بہتر کوئی نہیں جانتا، جیسا میڈیا لوگوں کی ذہن ساری کرے گا، لوگ اسی کو اپنائیں گے۔",
        "published_date": "Fri, 16 May 25 08:32:48 +0000",
        "source": "Express Urdu"
    },
    {
        "guid": "96ddd615fe90994543205204554b5b13",
        "title": "پاکستان کی بہادر افواج نے عسکری تاریخ کا سنہرا باب رقم کیا ہے، وزیراعظم کا یوم تشکر پر پیغام",
        "link": "https://www.express.pk/story/2761735/flag-hoisting-ceremony-held-at-the-prime-minister-house-on-the-occasion-of-youm-e-tashakur-2761735/",
        "image_url": "https://img.express.pk/logo/expresslogo.webp",
        "article": "یوم تشکر کے حوالے سے وزیراعظم ہاؤس میں پرچم کشائی کی تقریب منعقد ہوئی جس میں وزیراعظم محمد شہباز شریف نے پرچم کشائی کی۔\nاس موقع پر وزیر اعطم شہباز شریف نے کہا کہ بھارت کی کھلی جارحیت اور اشتعال انگیزی کے خلاف پاکستان کی شاندار کامیابی اور فتح پر اللہ تعالیٰ کا شکر بجا لانے کے لئے آج ملک بھر میں یوم تشکر منایا جا رہا ہے۔\nانہوں نے کہا کہ 6 اور 7 مئی کی درمیانی شب بھارت نے بزدلی کا مظاہرہ کرتے ہوئے پاکستان پر حملہ کر دیا جس کے نتیجے میں معصوم اور بے گناہ پاکستانی شہری شہید ہوئے اور ہمیں ان بے گناہ شہریوں کی خاطر جوابی کارروائی کرنے پر مجبور کردیا۔\nوزیراعظم نے کہا کہ پاکستان ایک پر امن ملک ہے لیکن ہم اپنے دفاع میں بھرپور جوابی کارروائی کا حق محفوظ رکھتے ہیں، پاکستان کی بہادر اور پیشہ وارانہ مسلح افواج نے دشمن کو اسی کی زبان میں مؤثر اور بھرپور جواب دے کر عسکری تاریخ کا سنہرا باب رقم کیا ہے۔",
        "published_date": "Fri, 16 May 25 08:06:36 +0000",
        "source": "Express Urdu"
    },
    {
        "guid": "fde867c2ab2d2aee36eccf03acd71f83",
        "title": "معرکہ حق، یوم تشکر؛ آرمی چیف کے ہمراہ وزیراعظم کی شہید اسکواڈرن لیڈر کے گھر آمد",
        "link": "https://www.express.pk/story/2761733/battle-of-truth-thanksgiving-day-pm-accompanied-by-army-chief-visits-home-of-martyred-squadron-leader-2761733/",
        "image_url": "https://img.express.pk/logo/expresslogo.webp",
        "article": "معرکہ حق کی کامیابی کے بعد یوم تشکر کے موقع پر وزیر اعظم، آرمی چیف کے ہمراہ اسکواڈرن لیڈر عثمان یوسف شہید کے گھر پہنچ گئے۔\nوزیر اعظم پاکستان میاں محمد شہباز شریف اور آرمی چیف نے شہید کے اہلِخانہ سے ملاقات کی، وزیر اعظم اور آرمی چیف نے شہید کے درجات کی بلندی کے لیے دعا کی۔\nوزیر اعظم نے معرکہ حق کے دوران اسکواڈرن لیڈر عثمان یوسف کے عزم اور فرض شناسی کو سراہا۔\nواضح رہے کہ 7 اور 8 مئی کی شب بھارت کی جانب سے حملے کے نتیجے میں پاک فضائیہ کے اسکواڈرن لیڈر عثمان یوسف شہید ہوگئے تھے۔",
        "published_date": "Fri, 16 May 25 07:55:43 +0000",
        "source": "Express Urdu"
    },
    {
        "guid": "d39beda8e3ed398582b17ff410a3b2af",
        "title": "آج ہمارے پاسپورٹ کی ویلیو میں اضافہ ہوگیا ہے، گورنر سندھ",
        "link": "https://www.express.pk/story/2761732/today-the-value-of-our-passport-has-increased-says-sindh-governor-2761732/",
        "image_url": "https://img.express.pk/logo/expresslogo.webp",
        "article": "گورنر سندھ کامران خان ٹیسوری نے کہا ہے کہ آج ہمارے پاسپورٹ کی ویلیو میں اضافہ ہوگیا ہے، ہماری افواج نے منہ توڑ جواب دے کر دنیا کو بتا دیا پاکستان محفوظ ہاتھوں میں ہے۔\nگورنر سندھ نے یوم تشکر کے موقع پر ایم کیو ایم کے اراکین اسمبلی کے ہمراہ مزار قائد پر حاضری کے بعد میڈیا سے بات چیت میں کہا کہ دشمن نے رات اندھیرے میں جنگ مسلط کی اور ختم اللہ نے ہماری مرضی سے کی۔\nانہوں نے کہا کہ بھارت یہ سمجھ بیٹھا تھا کہ پاکستان انتشار کا شکار ہے، ایک سیاسی جماعت پی ٹی آئی نے پورے دو سال افواج پاکستان کو رسوا کرایا، کچھ لوگ بیرونی سازش میں شامل ہوگئے اور انکا ساتھ دیا۔\nانہوں نے کہا کہ بھارتی جارحیت کیخلاف پی ٹی آئی سمیت تمام سیاسی جماعتوں نے بھارت کو ایک ہی جواب دیا، کلمہ کے نام پر بننے والے پاکستان میں ہم سب ایک قوم ہیں کوئی اختلاف نہیں ہے۔ \nکامران ٹیسوری نے کہا کہ پاکستان نے کبھی بھی امن اور صبر کا دامن نہیں چھوڑا، ہم امن پسند لوگ ہیں کبھی بھی جنگ نہیں چاہتے، میرے شہر میں بمبئی بیکری دہلی ربڑی بھی ہے لیکن یہاں کسی کی دکان کو آگ نہیں لگائی گئی۔\nگورنر سندھ نے کہا کہ پوری قوم کہہ سکتی ہے کہ وہ کارکنان جو 9 مئی کی سازش میں بے گناہ تھے انہیں عام معافی دے دیں۔\nانہوں نے کہا کہ تمام شہدا کی فیملیز سے اظہار یکجہتی کرتا ہوں، ابھی صرف دفاعی جواب دیا ہے، مودی کا جھوٹ پکڑا گیا اور سر نیچے ہوگیا ہے، ہم بھارت اور انکی فورسز کے خلاف نہیں لیکن مودی کے خلاف ہیں اس نے ہمارے مسجدوں کو شہید کیا۔\n\nکامران ٹیسوری نے کہا کہ جنرل عاصم منیر کو خراج تحسین پیش کرتے ہیں، دوست ممالک کا شکریہ ادا کرتا ہوں جنہوں نے پاکستان کا ساتھ دیا، پاکستان کا ہر شخص کشمیریوں کے  بشانہ  بشانہ کھڑا ہے۔",
        "published_date": "Fri, 16 May 25 07:46:47 +0000",
        "source": "Express Urdu"
    },
    {
        "guid": "bfa65c548370de682aec289dafa71c88",
        "title": "قومی اسمبلی اجلاس؛ انکم ٹیکس ترمیمی بل 2024 کثرت رائے سے منظور، پی ٹی آئی کی مخالفت",
        "link": "https://www.express.pk/story/2761730/income-tax-amendment-bill-2024-passed-by-majority-vote-in-national-assembly-pti-opposes-2761730/",
        "image_url": "https://img.express.pk/logo/expresslogo.webp",
        "article": "قومی اسمبلی میں بجٹ سے متعلق اہم انکم ٹیکس ترمیمی بل 2024 کثرت رائے سے منظور کر لیا گیا جبکہ پی ٹی آئی کی جانب سے مخالفت کی گئی۔\nانکم ٹیکس ترمیمی بل 2024 منظوری کے لیے قومی اسمبلی میں پیش کیا گیا تھا۔\nاس کے بعد، فرحہ ناز اکبر نے ایف بی آئی ایس ای ترمیمی بل 2024 منظوری کے لیے قومی اسمبلی میں پیش کیا۔\nوفاقی وزیر پارلیمانی امور طارق فضل چوہدری نے بل کی شق 3، 4 اور 6 میں ترامیم پیش کیں جو کثرت رائے سے منظور کی گئیں۔ ایف بی آئی ایس ای ترمیمی بل 2024 بھی کثرے رائے سے منظور کر لیا گیا۔\nقومی اسمبلی میں تحویل ملزمان ترمیمی بل 2025، عطائے شہریت ترمیمی بل 2024، سول سرونٹ ترمیمی بل 2025 اور انسداد اغراق و محصولات ترمیمی بل 2025 بھی منظور کر لیا گیا۔\nپاکستان شہریت ایکٹ میں مزید ترمیم سے متعلق دو بل قومی اسمبلی سے منظور کیے گئے۔ قومی اسمبلی سے منظور قوانین کے تحت پاکستان شہریت ایکٹ کی سیکشن 14اے اور سیکشن چار میں ترمیم کی گئی۔\nدوران اجلاس قومی اسمبلی رولز معطل ہوگئے اور حکومت سپلمنٹری ایجنڈا لے آئی۔\nعلی موسیٰ گیلانی نے ٹریڈ آرگنائزیشن ترمیمی بل 2025 قومی اسمبلی میں پیش کیا جسے منظور کر لیا گیا۔\nقومی اسمبلی رول 288 میں ترمیم کثرت رائے سے منظور کر لی گئی۔\nپیپلز پارٹی کی شرمیلا فاروقی کی جانب سے پیش کیا گیا چائلڈ میرج پر پابندی سے متعلق بل بھی قومی اسمبلی سے منظور ہوگیا۔\nسی ایس ایس امتحانات میں عمر کی حد 5 سال بڑھانے کی قرارداد قومی اسمبلی سے منظور کرلی گئی۔ قرارداد مسلم لیگ ن کی رکن اسمبلی نوشین افتخار نے پیش کی۔\nقرارداد کے مطابق کسی بھی امیدوار کو پانچ مرتبہ مقابلے کے امتحان میں حصہ لینے کی اجازت دی جائے۔ سی ایس ایس امتحانات میں حصہ لینے والے امیدوار کی زیادہ سے زیا دہ عمر کی حد 30 کے بجائے35 سال کی جائے۔\nقومی اسمبلی اجلاس پیر کی شام پانچ بجے تک ملتوی کر دیا گیا۔",
        "published_date": "Fri, 16 May 25 07:42:53 +0000",
        "source": "Express Urdu"
    },
    {
        "guid": "https://www.bbc.com/urdu/articles/c6296pxv92vo#0",
        "title": "’پاکستان کی حمایت کرنے پر برہم‘ انڈیا ترکی کو کیسے نشانہ بنا رہا ہے؟",
        "link": "https://www.bbc.com/urdu/articles/c6296pxv92vo",
        "image_url": "https://ichef.bbci.co.uk/news/1024/branded_urdu/4524/live/4cb22c40-326b-11f0-8947-7d6241f9fce9.jpg",
        "article": "انڈیا میں ترکی کے بائیکاٹ کا مطالبہ وہاں سیاحت سے شروع ہوا مگر اب یہ ایک وسیع مہم میں تبدیل ہوچکا ہے۔ انڈیا نے بعض ترک کاروباروں اور یونیورسٹیوں کے ساتھ اپنے تعلقات ختم کر دیے ہیں۔\nاس سفارتی تنازعے نے پاکستان اور انڈیا کے درمیان کشیدگی کے دوران ترکی کے پاکستان کی حمایت میں دیے گئے بیانات سے زور پکڑا۔\nجمعرات کو انڈیا نے قومی سلامتی کا حوالہ دیتے ہوئے ترک کمپنی ’چلبی‘ سے ایئرپورٹس کے ٹھیکے واپس لے لیے۔ نئی دہلی نے چلبی کی سکیورٹی کلیئرنس منسوخ کر دی ہے۔ \nدلی ایئرپورٹ نے جمعرات کو ایکس پر لکھا کہ اس نے گراؤنڈ ہینڈلنگ اور کارگو آپریشنز کے لیے چلبی کے ساتھ اپنا معاہدہ ختم کر دیا۔\nخیال رہے کہ انڈیا نے ’آپریشن سندور‘ کے تحت چھ مئی کی شب پاکستان اور اس کے زیرِ انتظام کشمیر میں فضائی کارروائیاں کی تھیں اور اپنے بقول دہشتگردوں کے ٹھکانوں کو نشانہ بنایا تھا۔ اسلام آباد اس دعوے کی تردید کرتا ہے اور کہتا ہے کہ ان کارروائیوں میں معصوم شہریوں اور مساجد کو نشانہ بنایا گیا۔\nانڈیا اور پاکستان کے ایک دوسرے کے خلاف میزائل اور ڈرون حملوں کے بعد جہاں ایک طرف نتاؤ میں کمی کے مطالبے کیے جا رہے تھے تو وہیں ترکی اور آذربائیجان نے پاکستان کی حمایت میں بیانات دیے۔ \nانقرہ نے دونوں ملکوں کو باقاعدہ جنگ شروع کرنے سے متنبہ کیا جبکہ باکو نے دلی کی فضائی کارروائیوں کی مذمت کی۔\nانڈیا میں اِن بیانات کے بعد ترکی اور آذربائیکان کے بائیکاٹ کے مطالبات کیے جانے لگے۔ اس بارے میں سوشل میڈیا پر کئی تبصرے کیے گئے اور انڈیا کے سینیئر سیاستدانوں نے بھی اس کی حمایت کی۔ \nبائیکاٹ کے مطالبوں نے اس وقت بھی زور پکڑا جب انڈیا نے دعویٰ کیا کہ پاکستان کی طرف سے ترک ڈرون استعمال کیے گئے ہیں۔\nچلبی ایک ترک کمپنی ہے جو دلی اور ممبئی کے ایئرپورٹس پر گراؤنڈ سروسز فراہم کرتی ہے مگر اس کا وفاقی ایوی ایشن کے احکامات کے تحت معاہدہ ختم کر دیا گیا ہے۔\nانڈیا کے وزیر ہوابازی نے ایکس پر لکھا کہ حالیہ دنوں میں حکومت کو کمپنی پر پابندی کے لیے متعدد درخواستیں موصول ہوئی تھیں۔\nان کا کہنا تھا کہ ’مسئلے کی سنگینی اور قومی سلامتی کے تحفظ کا مطالبہ تسلیم کرتے ہوئے، ہم نے ان درخواستوں پر کارروائی کی۔ وزارت ہوابازی نے مذکورہ کمپنی کی سکیورٹی کلیئرنس منسوخ کر دی ہے۔‘\nتاہم خبر رساں ادارے روئٹرز کے مطابق چلبی نے اس فیصلے کو دلی ہائیکورٹ میں چیلنج کیا ہے اور متنبہ کیا کہ اس سے نہ صرف 3791 افراد کی نوکریاں ختم ہوں گی بلکہ سرمایہ کاروں کے اعتماد کو بھی نقصان ہوگا۔\nاس کا کہنا ہے کہ یہ فیصلہ کمپنی کو کسی تنبیہ کے بغیر کیا گیا۔ چلبی کا کہنا ہے کہ قومی سلامتی کی ’مبہم‘ بنیاد بنا کر اس کا معاہدہ ختم کیا گیا جبکہ انڈیا میں انٹیلیجنس ایجنسیوں کی تصدیق اور بیک گراؤنڈ چیک کے بعد ہی کام کرنے کی اجازت ملی تھی۔\nدوسری طرف جواہر لعل نہرو یونیورسٹی، جامع ملیہ اسلامیہ اور مولانا آزاد نیشنل اردو یونیورسٹی سمیت کئی انڈین یونیورسٹیوں نے ترک تعلیمی اداروں کے ساتھ اپنے ادبی تعلقات ختم کر دیے ہیں۔\nانڈین وزیر اعظم نریندر مودی کی جماعت بی جے پی کے رکن اور سابق وفاقی وزیر راجیو چندر شیکھر نے کہا کہ ’ہر محنت کش انڈین جو بیرون ملک بطور سیاح جاتا ہے وہ آج یہ چیز سمجھتا ہے کہ ان کی محنت سے کمائے گئے ایک ایک روپے سے ایسے لوگوں کی مدد نہیں ہونی چاہیے جو ہمارے ملک کے دشمنوں کی مدد کرتے ہیں۔‘\nسوشل میڈیا پر ترکی کے سیاحتی بائیکاٹ کے مطالبوں کے بعد رواں ہفتے انڈیا کی ٹریول ویب سائٹس نے منسوخیوں میں اضافے کی اطلاع دی۔\nٹریول ویب سائٹ میک مائی ٹرپ کے ترجمان کا کہنا ہے کہ انڈین سیاحوں نے گذشتہ ہفتے اپنے جذبات کا اظہار کیا، آذربائیجان اور ترکی کی بُکنگز میں 60 فیصد جبکہ مجموعی طور پر منسوخیوں میں 250 فیصد اضافہ ہوا۔\nبعض ٹریول سائٹس اب بھی ترکی اور آذربائیجان کے سیاحتی دوروں کی اجازت دیتی ہیں جبکہ بعض نے سیاحوں کی حوصلہ شکنی بھی کی۔ انھوں نے اِن ملکوں کے لیے خصوصی تشہیر اور فلائٹ ڈسکاؤنٹ خاموشی سے ختم کر دیے ہیں۔\nدلی میں ٹریول ایجنسی سے وابستہ روہت ختر کہتے ہیں کہ ترکی جانے میں سیاحوں نے ہچکچاہٹ ظاہر کی۔ وہ کہتے ہیں کہ ’کئی نوجوان سیاح اس سے اجتناب کریں گے کیونکہ انھیں سوشل میڈیا پر تنقید کا خدشہ ہو گا۔‘\nانھوں نے مزید کہا کہ ان کی فرم ایسے دوروں میں سرمایہ کاری کا خطرہ مول نہیں لے گی جو شاید شروع نہ ہوں۔\nسرکاری اعداد و شمار کے مطابق 2024 میں 330,100 انڈین شہریوں نے ترکی کا دورہ کیا جو 2023 میں 274,000 سے زیادہ تھا۔ گذشتہ سال تقریباً 244,000 انڈینز نے آذربائیجان کا رُخ کیا۔\nعالمی وبا کے بعد ترکی اور آذربائیجان انڈین مسافروں کے لیے اپنی قربت، کفایت شعاری اور کم قیمتوں پر یورپ جیسے ماحول کی وجہ سے مقبول ہے۔ حالیہ برسوں کے دوران بجٹ ایئر لائنز نے براہ راست پروازوں کے ذریعے ان ملکوں تک رسائی کو آسان بنایا۔\nکچھ سوشل میڈیا صارفین یونان جیسے متبادل ممالک کی حمایت کر رہے ہیں لیکن ٹریول سائٹس میں متبادل ملکوں میں دلچسپی کا کوئی بڑا رجحان نہیں دیکھا گیا۔\nٹریول ویب سائٹ کلیئر ٹرپ نے بی بی سی کو بتایا کہ ’چونکہ یہ ایک بدلتی صورتحال ہے اس لیے ہم نے ان متبادل مقامات کی مانگ میں کوئی خاص اضافہ یا کمی نہیں دیکھی۔‘",
        "published_date": "Fri, 16 May 2025 15:35:51 ",
        "source": "BBC Urdu"
    },
    {
        "guid": "https://www.bbc.com/urdu/articles/cp8dqjvnerzo#1",
        "title": "23 اموات کے بعد پولیس واٹس ایپ پیغامات کی مدد سے جعلی شراب کے نیٹ ورک تک کیسے پہنچی؟",
        "link": "https://www.bbc.com/urdu/articles/cp8dqjvnerzo",
        "image_url": "https://ichef.bbci.co.uk/news/1024/branded_urdu/5f6d/live/1062da30-31b9-11f0-b5aa-8b42ffa7a9a0.png",
        "article": "امرتسر میں زہریلی شراب پینے سے 23 افراد کی موت نے انڈیا کے دارالحکومت نئی دہلی کو بھی ہلا کر رکھ دیا ہے۔ پنجاب پولیس کے بارڈر رینج کے آئی جی ستیندر سنگھ نے بتایا ہے کہ مجیٹھا کے مختلف گاؤں میں جعلی شراب کے اس سنگین واقعے کا مقدمہ درج کر کے 16 ملزمان کو گرفتار کر لیا گیا ہے اور پولیس نے تحقیقات کا دائرہ نئی دہلی تک پھیلا دیا ہے۔ \nجعلی شراب سے اتنی بڑی تعداد میں اموات پیر کی شام کو ہوئیں۔ وزیر اعلیٰ نے متاثرین کے لواحقین کو فی کس 10 لاکھ روپے معاوضہ اور اہلیت کے مطابق ہر خاندان کے ایک فرد کو سرکاری نوکری دینے کا بھی اعلان کیا ہے۔\nمیڈیا سے بات کرتے ہوئے پنجاب پولیس کے بارڈر رینج کے آئی جی ستیندر سنگھ نے کہا کہ جیسے ہی پولیس انتظامیہ کو پیر کی شام دیر گئے یہ خبر ملی، وہ فوری طور پر گاؤں پہنچ گئی۔ دیہاتوں میں اعلانات کیے گئے کہ اگر کوئی دیسی شراب پیتا ہے تو وہ فوراً ان سے رابطہ کرے۔\nاس کے بعد کچھ لوگ بھی آگے آئے اور بیمار لوگوں کو ہسپتالوں میں داخل کرایا گیا۔\nاس معاملے کے بارے میں ابتدائی سراغ ملنے کے بعد، صبح تین سے چار بجے تک پولیس نے ایک شخص کو گرفتار کیا اور پانچ سے چھ لوگوں کو حراست میں لے لیا گیا۔\nپولیس کا یہ بھی دعویٰ ہے کہ ملزمان آن لائن میتھانول خریدتے تھے اور ان کا ایک بڑا نیٹ ورک ہے جس کے بارے میں پولیس تحقیقات کر رہی ہے۔ \nپنجاب پولیس کے ایک سینیئر پولیس افسر گورو یادو نے بھی تصدیق کی ہے کہ زہریلی شراب بنانے میں استعمال ہونے والا میتھانول آن لائن خریدا گیا۔ \nستیندر سنگھ کے مطابق ’یہ میتھانول پربھجیت سنگھ اور ان کے بھائی کو صاحب سنگھ نامی شخص نے فراہم کیا تھا۔‘ صاحب سنگھ مقامی گاؤں ہرشاچھینا کے رہنے والے ہیں۔\nستیندر سنگھ کے مطابق پربھجیت سنگھ کو جیسے ہی اس واقعے کا علم ہوا، انھوں نے فون بند کر دیا اور ادھر ادھر گھومنے لگ گئے۔ لیکن پولیس نے انھیں بھی منگل کی صبح گرفتار کرلیا۔\nستیندر سنگھ نے کہا کہ ’صاحب سنگھ کے فون سے پتہ چلا کہ ا نھوں نے لدھیانہ کی ایک فیکٹری سے 50 لیٹر میتھانول آن لائن آرڈر کیا تھا، جسے بس میں لایا گیا۔\nاسی طرح دلی سے 600 لیٹر میتھانول دلی کی انڈیا کی ہیوی کیمیکلز نامی کمپنی سے آن لائن منگوایا گیا جس کے لیے 35000 روپے آن لائن ادا کیے گئے۔\nاس طرح پربھجیت اور صاحب سنگھ کے فون کے پیغامات کو پڑھ کر پولیس کو تفتیش میں آسانی ہوئی۔ \nامرتسر دیہی پولیس کے ایس ایس پی منیندر سنگھ نے بتایا کہ منگل کی شام تک 16 لوگوں کو گرفتار کیا جا چکا ہے۔\nان مبینہ ملزمان کی شناخت صاحب سنگھ، پنکج کمار عرف ساحل، اروند کمار، پربھجیت سنگھ، کلبیر سنگھ، نیندر کور، گرجنت سنگھ، ارون عرف کالا، سکندر سنگھ عرف پپو کے طور پر کی گئی۔\nجبکہ بدھ کو دلی سے گرفتار کیے گئے دو تاجروں کی شناخت رشبھ جین اور رویندر جین کے طور پر ہوئی ہے۔\nپولیس کا دعویٰ ہے کہ صاحب سنگھ زہریلی شراب بنانے والے گروہ کے اہم ملزم ہیں۔ صاحب سنگھ پر میتھانول آن لائن آرڈر کرنے کا الزام ہے۔ اس کے بعد انھوں نے یہ میتھانول پربھجیت اور اس کے ساتھیوں کو شراب بنانے کے لیے فراہم کیا۔\nپولیس کا یہ بھی دعویٰ ہے کہ میتھانول کی سپلائی کرنے والوں کی شناخت پنکج کمار اور اروند کمار کے طور پر ہوئی ہے۔\nپولیس کی تفتیش کے مطابق صاحب سنگھ نے مبینہ طور پر پنکج کمار اور اروند سے آن لائن آرڈر کیا، جسے پھر پربھجیت اور کلبیر سنگھ کو بھیجا، جنھوں نے مجیٹھا میں مبینہ ملزمین نیندر کور، گرجنت سنگھ، ارون عرف کالا اور سکندر عرف پپو کو یہ شراب سپلائی کی تھی۔ یہ وہ لوگ ہیں جن سے متاثرین نے شراب خریدی تھی۔\nپولیس کا دعویٰ ہے کہ ان تمام ملزمان کو گرفتار کر لیا گیا ہے اور ان سے وابستہ گروہ کے دیگر ارکان کی تلاش جاری ہے۔\nپنجاب پولیس کے مطابق ملزم نے زہریلی شراب بنانے کے لیے لدھیانہ اور دہلی کی دو نجی فرموں سے میتھانول کیمیکل منگوایا تھا۔\nپنجاب کے وزیر اعلی بھگونت مان نے بھی مجیٹھا میں یہی بیان دیا تھا کہ ’اس معاملے کی جڑیں ماجھا سے ملتی ہیں لیکن اس کی کڑیاں دلی سے بھی جڑی ہوئی ہیں۔‘\nپنجاب پولیس کی تفتیش میں دعویٰ کیا جا رہا ہے کہ ملزم کو لدھیانہ سے منگوایا گیا میتھانول ملا تھا۔ جبکہ ملزمان کو دلی سے آنے والے آرڈر موصول ہونا باقی تھے۔\nپولیس کے مطابق ان کی اب تک کی تفتیش سے یہ بات سامنے آئی ہے کہ زہریلی شراب بنانے میں استعمال ہونے والے کیمیکل میتھانول کے اہم سپلائر لدھیانہ کے رہائشی ہیں۔ \nپنجاب کے سینیئر پولیس افسر (ڈی جی پی) گورو یادو نے کہا ہے کہ ’میتھانول کے اہم سپلائی کرنے والوں کی شناخت پنکج کمار عرف ساحل اور اروند کمار کے طور پر ہوئی ہے، جو سکھ انکلیو، لدھیانہ میں ساحل کیمیکلز کے مالک ہیں۔‘\nلدھیانہ کے پولیس کمشنر سوپن شرما نے بی بی سی پنجابی کو بتایا کہ پولیس ان کے ماضی کے ریکارڈ کی تحقیقات کر رہی ہے لیکن پولیس کو ابھی تک ان کا ماضی کا کوئی مجرمانہ ریکارڈ نہیں ملا ہے۔\nامرتسر دیہی پولیس کے ایس ایس پی منیندر سنگھ نے کہا کہ تحقیقات سے پتہ چلا ہے کہ مقامی ڈسٹری بیوٹر پربھجیت سنگھ نے مبینہ مرکزی سرغنہ صاحب سنگھ سے ایک کین میں 50 لیٹر میتھانول حاصل کیا تھا۔\nپولیس کے دعوے کے مطابق پوچھ گچھ کے دوران صاحب سنگھ نے انکشاف کیا کہ انھوں نے لدھیانہ کی ایک کیمیکل فرم ساحل کیمیکلز سے آن لائن پلیٹ فارم کے ذریعے میتھانول منگوایا تھا۔\nایس ایس پی نے کہا کہ تحقیقات میں یہ بھی سامنے آیا ہے کہ میتھانول بھی صاحب سنگھ نے دلی کی ایک فرم سے منگوایا تھا اور میتھانول کی یہ کھیپ ابھی تک پنجاب نہیں پہنچی تھی۔ \nاس سکینڈل کی ابتدائی تحقیقات کے بعد پنجاب پولیس مزید تحقیقات کے لیے انڈیا کے دارالحکومت دلی پہنچ گئی ہے۔\nبدھ کو ڈی جی پی گورو یادو نے دلی سے دو افراد کو گرفتار کرنے کا دعویٰ کیا۔\nاپنے ایک ٹویٹ کے ذریعے گورو یادو نے کہا کہ ’صاحب سنگھ کا دلی میں رشبھ جین سے رابطہ تھا، یہ بات واٹس ایپ چیٹ ہسٹری کے ذریعے سامنے آئی ہے۔  پولیس کو یہ شبہ ہے کہ صاحب سنگھ نے جعلی شراب بنانے کے لیے رشبھ جین سے کیمیکل حاصل کیا تھا۔‘\nپولیس نے بی این ایس اور ایکسائز ایکٹ کے تحت ایف آئی آر درج کرکے رشبھ جین اور اس کے والد رویندر جین کو گرفتار کرلیا ہے۔\nپولیس افسر گورو یادو کے مطابق معاملے کی مزید گہرائی سے تفتیش کی جا رہی ہے۔\nپٹیالہ پولیس اور محکمہ ایکسائز کی مشترکہ ٹیم نے زہریلی شراب سے ہونے والی اموات کے بعد منگل کو 600 لیٹر میتھانول کی ایک بڑی کھیپ ضبط کی۔\nپولیس نے دعویٰ کیا کہ اس ضبطی کا براہ راست تعلق زہریلی شراب کے سکینڈل سے ہے۔\nپٹیالہ کے ایس ایس پی ورون شرما نے بی بی سی کو بتایا کہ ’مجیٹھا میں ہونے والے افسوسناک واقعے کے بعد، ڈی آئی جی بارڈر رینج نے دلی کے ٹرانسپورٹ نگر سے پنجاب آنے والی میتھانول کی ایک مشکوک کھیپ کے بارے میں انٹیلی جنس شیئر کی تھی۔‘\nاس اطلاع پر تیزی سے کارروائی کرتے ہوئے پٹیالہ پولیس نے محکمہ آبکاری کے ساتھ مل کر تین ڈرم برآمد کیے جن میں 600 لیٹر میتھانول کے ساتھ دیگر سامان کے ساتھ ٹرک نمبر پی بی 10 ایچ 1577 میں ٹیپلا کے قریب چھپایا گیا تھا۔\nانھوں نے کہا کہ ٹرک ڈرائیور کو گرفتار کر کے تفتیش شروع کر دی گئی ہے۔\nاس معاملے میں اب تک چار افسران کو معطل کیا جا چکا ہے۔ جس میں ایک پولیس ڈی ایس پی اور ایک ای ٹی او بھی شامل ہے۔\nڈی جی پی نے کہا کہ ڈی ایس پی سب ڈویژن مجیٹھا امولک سنگھ اور ایس ایچ او تھانہ مجیٹھا ایس آئی اوتار سنگھ کو سرکاری فرائض کی انجام دہی میں لاپرواہی برتنے پر معطل کر دیا گیا ہے۔\nانھوں نے یہ بھی کہا کہ ملزم کے خلاف محکمانہ تحقیقات شروع کر دی گئی ہیں۔\nپولیس نے اس معاملے میں دو مقدمات درج کیے ہیں۔ ایک ایف آئی آر پولیس سٹیشن مجیٹھا میں درج کی گئی ہے اور دوسری ایف آئی آر پولیس سٹیشن کاتھوننگل میں درج کی گئی ہے۔",
        "published_date": "Fri, 16 May 2025 00:33:39 ",
        "source": "BBC Urdu"
    },
    {
        "guid": "https://www.bbc.com/urdu/articles/c20n6lx9xw0o#2",
        "title": "انڈیا پاکستان کشیدگی کے دوران ’انفارمیشن وار‘ اور وہ فوجی اہلکار جو اس ’جنگ‘ کا چہرہ بن گئے",
        "link": "https://www.bbc.com/urdu/articles/c20n6lx9xw0o",
        "image_url": "https://ichef.bbci.co.uk/news/1024/branded_urdu/0b66/live/c469b930-2f44-11f0-8ff1-59f5dcf8e9f5.jpg",
        "article": "سات مئی کو انڈیا کی جانب سے پاکستان میں کیے گئے ’آپریشن سندور‘ کی ابتدائی تفصیلات بتانے کے لیے ایک پریس کانفرنس کا انعقاد کیا گیا جس میں دیگر حکام کے علاوہ انڈین مسلح افواج کی دو خواتین افسران بھی شامل تھیں۔\nاس ابتدائی پریس بریفنگ کے بعد یہ سلسلہ نہ صرف انڈیا بلکہ پاکستان کی جانب سے بھی چل نکلا اور گذشتہ پانچ روز کے دوران لگ بھگ روزانہ کی بنیاد پر انڈیا اور پاکستان میں فوجی حکام کی جانب سے اس نوعیت کی پریس بریفنگز اور کانفرنسز کا انعقاد کیا جاتا رہا جن میں دونوں ممالک کی فوجی ترجمانوں کے علاوہ ان افسران کو بھی سٹیج پر جگہ دی گئی جو فوجی کارروائیوں کی تفصیلات سے آگاہ کرتے رہے۔\nان اہلکاروں میں انڈین بری فوج کی کرنل صوفیہ قریشی ہوں یا انڈین فضائیہ کی ونگ کمانڈر ومیکا سنگھ  یا پاکستان ایئرفورس کے ایئر وائس مارشل اورنگزیب احمد اور ڈی جی آئی ایس پی آر احمد شریف چوہدری کسی نہ کسی طرح دونوں ممالک کے سوشل میڈیا پر زیر بحث ہیں۔\nاب جبکہ سیز فائر ہو چکا ہے تو دونوں ملکوں میں ’انفارمیشن وارفیئر‘ کے بارے میں بات بھی ہو رہی ہے اور دونوں اطراف سے کی گئی پریس بریفنگز اور دعوؤں کو پرکھا جا رہا ہے۔\nاس رپورٹ میں بی بی سی نے ان افسران کے فوجی کریئر کے بارے میں تفصیلات جاننے کی کوشش کی ہے۔\nپاکستان کی جانب سے منعقد کی گئی پریس بریفنگز میں پاکستانی فضائیہ کی کارروائیوں کی تفصیلات ایئر وائس مارشل اورنگزیب احمد کی جانب سے بتائی جاتی ہیں اور پاکستان میں سوشل میڈیا پر ان کی بریفنگ سے لیے گئے بہت سے کلپس بھی وائرل ہیں۔\nپاکستان ایئرفورس کے ترجمان نے بی بی سی اُردو کی منزہ انوار کو بتایا کہ ایئر وائس مارشل اورنگزیب احمد نے دسمبر  1992 میں پاکستان ایئر فورس کے جی ڈی (پی) برانچ میں کمیشن حاصل کیا تھا۔\nپاکستان ایئرفورس کے ترجمان کے مطابق اپنے کیریئر کے دوران ایئر وائس مارشل اورنگزیب احمد نے فائٹر سکواڈرن اور ایک آپریشنل ایئربیس کی کمانڈ کی ہے۔ وہ ایئر ہیڈکوارٹر اسلام آباد میں اسسٹنٹ چیف آف ایئر سٹاف (آپریشنل ریکوائرمنٹس اینڈ ڈویلپمنٹ) کے طور پر بھی خدمات انجام دے چکے ہیں۔\nفضائیہ کے ترجمان کے مطابق اُن کے پاس چین سے ملٹری آرٹس میں ماسٹرز کی ڈگری اور نیشنل ڈیفنس یونیورسٹی اسلام آباد سے نیشنل سکیورٹی اینڈ وار سٹڈیز میں ماسٹرز کی ڈگری ہے۔\nایئر وائس مارشل اورنگزیب احمد نیشنل ڈیفنس یونیورسٹی اسلام آباد میں ڈائریکٹنگ سٹاف اور فیکلٹی ممبر کے طور پر بھی خدمات انجام دے چکے ہیں۔\nپاکستان ایئر فورس کے ترجمان کے مطابق انھوں نے سعودی عرب میں پاکستان ایروناٹیکل کمپلیکس ٹیم کے کمانڈر کے طور پر بھی اپنی خدمات انجام دی ہیں جبکہ وہ ڈی جی پی آر ایئر فورس اور ڈی جی وارفیئر اینڈ سٹریٹیجی کے طور پر بھی کام کر چکے ہیں۔\nاورنگزیب احمد اِس وقت ایئر ہیڈکوارٹر میں ڈپٹی چیف آف ایئر سٹاف (آپریشنز) کے طور پر اپنی خدمات سرانجام دے رہے ہیں اور ماضی میں انھیں ستارہ امتیاز (ملٹری) سے بھی نوازا گیا تھا۔\nانڈین ریاست گجرات سے تعلق رکھنے والی کرنل صوفیہ قریشی انڈین بری فوج کی افسر ہیں اور وہ پہلی مرتبہ خبروں میں سنہ 2016 میں اس وقت آئی تھیں جب انڈیا کے شہر پونے میں کثیر القومی فیلڈ ٹریننگ مشقوں کا انعقاد کیا گیا تھا۔\n'فورس 18' کے نام سے ہوئی ان مشقوں میں آسیان پلس ممالک شامل تھے اور انڈین ذرائع ابلاغ کے مطابق یہ انڈیا میں اب تک کی سب سے بڑی زمینی افواج کی مشقیں تھیں۔\nان مشقوں میں شامل 40 فوجیوں پر مشتمل انڈین فوجی دستے کی قیادت سگنل کور کی خاتون افسر لیفٹیننٹ کرنل صوفیہ قریشی نے کی تھی۔ اُس وقت انھیں کثیر القومی مشقوں میں انڈین فوج کی تربیتی ٹیم کی قیادت کرنے والی پہلی خاتون افسر بننے کا اعزاز حاصل ہوا تھا۔\nاُس وقت انڈیا کی وزارت دفاع نے اپنی ایک سوشل میڈیا پوسٹ میں اُن کا تذکرہ کرتے ہوئے ان کی تصاویر بھی شیئر کی تھیں۔\nصوفیہ قریشی کا تعلق ریاست گجرات کی ایک فوجی فیملی سے ہے اور اُن کے دادا بھی انڈین فوج میں افسر تھے۔ انھوں نے بائیو کیمسٹری میں پوسٹ گریجویشن کیا ہے۔\nوہ چھ سال تک اقوام متحدہ کی امن فوج میں بھی کام کر چکی ہیں اور اسی ذمہ داری کے تحت انھوں نے سنہ 2006 میں کانگو میں بھی وقت گزارا تھا۔ اُس وقت ان کا بنیادی کردار امن آپریشنز میں تربیت سے متعلق تعاون فراہم کرنا تھا۔\nپاکستانی فوج میں شعبہ تعلقات عامہ کے سربراہ لیفٹیننٹ جنرل احمد شریف چوہدری سکیورٹی امور پر طویل پریس کانفرنسز کرنے کے لیے جانے جاتے ہیں اور پاکستان اور انڈیا کے درمیان حالیہ کشیدگی میں بھی مسلح افواج کے نمائندوں کی جانب سے دی گئی مشترکہ بریفننگز کی سربراہی وہی کرتے نظر آئے۔\nاس دورانیے میں وہ کبھی دفتر خارجہ میں نائب وزیراعظم اور وزیر خارجہ کے ساتھ بیٹھے نظر آئے تو کبھی فضائیہ اور بحریہ کے حکام کے ساتھ مختلف آپریشنز کی تفصیلات بتاتے۔\nاحمد شریف چوہدری کو گذشتہ برس مئی میں لیفٹیننٹ جنرل کے عہدے پر ترقی دی گئی تھی اور وہ دسمبر 2022 سے فوج کے 22ویں ڈی جی آئی ایس پی آر کے طور پر فرائض سرانجام دے رہے ہیں۔\nماضی میں وہ ڈیفنس سائنس اینڈ ٹیکنالوجی کے بھی سربراہ بھی رہے ہیں۔ یہ ادارہ ہتھیاروں کے نظام سمیت سائنسی اور تکنیکی تحقیقات پر کام کرتا ہے۔ جبکہ وہ ملٹری آپریشنز ڈائریکٹوریٹ میں بھی تعینات رہے۔\nجنرل احمد شریف کا تعلق کور آف الیکٹریکل اینڈ مکینیکل انجینئرز سے ہے اور ای ایم ای کے بہت کم افسران تھری سٹار رینک تک پہنچے ہیں۔\nسینیئر صحافی باقر سجاد سید نے بی بی بی سی کو بتایا کہ بطور ڈی جی آئی ایس پی آر تعیناتی سے قبل وہ متعدد جگہوں پر پوسٹ رہے اور آپریشنز کا وسیع تجربہ رکھتے ہیں۔\nآپریشن سندور سے متعلق دی گئی بریفنگ میں شامل دوسری افسر انڈین فضائیہ کی ونگ کمانڈر ویومیکا سنگھ تھیں۔\nویومیکا سنگھ انڈین فضائیہ میں ہیلی کاپٹر پائلٹ ہیں۔ انڈین ذرائع ابلاغ کے مطابق وہ ہمیشہ سے پائلٹ بننا چاہتی تھیں اور اُن کے نام کا مطلب بھی 'آسمان سے جڑنے والی' ہے۔\nویومیکا سنگھ نیشنل کیڈٹ کور یعنی این سی سی سے تعلق رکھتی ہیں اور انھوں نے انجینئرنگ کی تعلیم حاصل کر رکھی ہے۔ انھوں نے سنہ 2019 میں انڈین ایئر فورس کی فلائنگ برانچ میں بطور پائلٹ مستقل کمیشن حاصل کیا تھا۔\nویومیکا سنگھ 2500 گھنٹے سے زیادہ فلائنگ آورز کا تجربہ رکھتی ہیں۔ اور انڈین فضائیہ کے مطابق وہ جموں کشمیر اور شمال مشرقی انڈیا میں مشکل حالات کے دوران فلائنگ کر چکی ہیں۔\nانھوں نے کئی ریسکیو آپریشنز میں بھی اہم کردار ادا کیا ہے جن میں سے ایک آپریشن نومبر 2020 میں اروناچل پردیش میں کیا گیا تھا۔",
        "published_date": "Mon, 12 May 2025 15:47:47 ",
        "source": "BBC Urdu"
    },
    {
        "guid": "https://www.bbc.com/urdu/articles/c3d4vn83rdvo#4",
        "title": "کیا اسرائیل بین الاقوامی قانون کو نظر انداز کر کے غزہ پر ’قبضہ‘ کر سکتا ہے؟ پانچ اہم سوالوں کے جواب",
        "link": "https://www.bbc.com/urdu/articles/c3d4vn83rdvo",
        "image_url": "https://ichef.bbci.co.uk/news/1024/branded_urdu/187a/live/c90846c0-2a92-11f0-8862-3f4d9744ab2d.jpg",
        "article": "اسرائیلی حکومت کی جانب سے غزہ میں اپنی فوجی کارروائی کو وسعت دینے اور مزید علاقوں پر قبضہ کرنے کے منصوبے پر کئی سوالات اٹھائے جا رہے ہیں۔ \nاس حوالے سے اپنے ایک بیان میں اسرائیلی وزیر اعظم بنیامن نتن یاہو نے کہا ہے کہ اسرائیلی سکیورٹی کابینہ نے حماس کو تباہ کرنے اور باقی یرغمالیوں کو بازیاب کرانے کے لیے بڑے پیمانے پر آپریشن کا فیصلہ کیا ہے۔ \nاسرائیلی وزیر اعظم کے مطابق آپریشن سے قبل غزہ کی تقریبا 21 لاکھ کی آبادی کو حفاظت کی غرض سے محفوظ مقام پر منتقل کیا جائے گا۔ \nاسرائیل کی جانب سے بڑے پیمانے کے اس آپریشن کے اعلان نے بین الاقوامی سطح پر نئی بحث کو جنم دیا ہے۔\nاسرائیل کی سکیورٹی کابینہ نے گذشتہ ہفتے جس منصوبے کی منظوری دی اس میں غزہ پر قبضہ، علاقے کو اپنے زیر کنٹرول رکھنا، حماس کے خلاف بھرپور حملے اور اس کو انسانی امداد کی تقسیم کی صلاحیت سے محروم کرنا شامل ہے۔\n اس فیصلے کے مطابق فوجی آپریشن کے تحت بیشتر فلسطینیوں کو غزہ کے جنوبی حصے میں منتقل کیا جائے گا جب کہ فضائی حملے اور فوجی کارروائیاں جاری رہیں گی۔\nاسرائیلی میڈیا کے مطابق اس منصوبے کے پہلے مرحلے میں غزہ کے مزید علاقوں پر قبضہ اور اسرائیل کی جانب سے غزہ کی سرحد کے ساتھ واقع ’بفر زون‘ میں توسیع شامل ہے۔\nاس تجویز میں نجی کمپنیوں کے ذریعے امداد کی ترسیل کا منصوبہ بھی شامل ہے جس سے گذشتہ دو ماہ سے جاری ناکہ بندی ختم ہونے کی توقع ہے۔ واضح رہے کہ اقوامِ متحدہ کے مطابق غزائی امداد نہ پہنچنے کے باعث غزہ کو شدید غذائی قلت کا سامنا ہے۔\nایک اندازے کے مطابق حماس کی قید میں موجود باقی 59 یرغمالیوں میں سے اندازہ دو درجن کے قریب زندہ ہیں۔ اسرائیلی حکومت کے ناقدین نے حکومت پر زور دیا ہے کہ کیونکہ فوجی کارروائی کے باوجود یرغمالیوں کی واپسی ممکن نہ ہو سکی اس لیے حماس کے ساتھ معاہدہ کیا جائے۔\nوزیر اعظم نتن یاہو نے یہ واضح نہیں کیا کہ فوجی کتنے علاقے پر قبضہ کریں گے۔ تاہم انھوں نے زور دیا کہ ’وہ صرف اندر نہیں جائیں گے بلکہ وہاں ڈٹے رہیں گے۔‘ \nتاہم اس بات کا قوی امکان ہے کہ یہ منصوبہ اُس وقت تک نافذ نہیں کیا جائے گا جب تک امریکی صدر ڈونلڈ ٹرمپ 13 سے 16 مئی کے دوران اس علاقے کا اپنا طے شدہ دورہ مکمل نہ کر لیں۔\nاس عرصے کو حماس کے لیے ایک نایاب موقع قرار دیا جا رہا ہے جس میں وہ نئی جنگ بندی اور یرغمالیوں کی رہائی کے معاہدے پر رضامند ہوجائیں۔\nاس منصوبے کے اعلان کے ساتھ ہی غزہ کے پورے علاقے میں قحط کے خدشات ایک بار پھر سر اُٹھانے لگے ہیں۔\nیاد رہے کہ رواں سال دو مارچ کو اسرائیل نے غزہ کے تمام بارڈر کراسنگ بند کر دیے تھے جس کے نتیجے میں خوراک، ایندھن اور ادویات سمیت تمام اشیا کی رسائی بند ہو گئی تھی جبکہ دو ہفتے بعد ہی اسرائیل نے دوبارہ فوجی کارروائی شروع کر دی جس سے دو ماہ کی جنگ بندی کا خاتمہ ہو گیا۔ \nاسرائیل کا کہنا تھا کہ ان اقدامات کا مقصد حماس پر دباؤ ڈالنا تھا تاکہ وہ یرغمالیوں کو رہا کر سکیں۔ \nتاہم اسرائیل پراپنی ناکہ بندی ختم کر نے کا بین الاقوامی دباؤ بڑھتا جا رہا ہے اور عالمی ادارے خبردار کر رہے ہیں کہ جان بوجھ کر شہریوں کو بھوکا رکھنا جنگی جرم ہے اور اسرائیلی اقدام سے وہاں بڑے پیمانے پر قحط کا خطرہ ہے۔\nحال ہی میں اقوام متحدہ کا عالمی ادارہ برائے خوراک اور فلسطینی پناہ گزینوں کے لیے اقوام متحدہ کی ایجنسی انروا نے کہا ہے کہ ان کے پاس موجود تمام ذخائر ختم ہو چکے ہیں۔\nاقوام متحدہ کے مطابق غزہ کی آبادی دوبارہ غذائی قلت اور غذائی کمی کا شکار ہو رہی ہے۔ اقوام متحدہ کے مطابق وہاں اجناس اور اشیائے خوردونوش کے گودام خالی ہیں، بیکریاں بند ہو چکی ہیں جبکہ کمیونٹی کچن بھی چند دن میں خالی ہو جائیں گے۔\nناکہ بندی کے باعث غزہ میں ضروری ادویات، ویکسینز اور طبی آلات کی فراہمی بھی بند کر دی گئی ہے جن کی غزہ کے تباہ حال طبی نظام کو اشد ضرورت ہے۔\nتاہم اسرائیل کا دعویٰ ہے کہ غزہ میں امداد کی کوئی کمی نہیں ہے۔\nاسرائیل نے الزام لگایا ہے کہ حماس امدادی سامان کو چوری کر کے اپنے جنگجوؤں کو دیتا ہے یا اس کو فروخت کر کے رقم حاصل کرتا ہے۔\nاقوام متحدہ اور دیگر ایجنسیاں اسرائیل ان الزامات کی تردید کرتی ہیں اور کہتی ہیں کہ ان کے پاس سخت مانیٹرنگ کے نظام موجود ہیں۔\nامداد کی نجی کمپنیوں کے ذریعے ترسیل کے نئے منصوبے کے اعلان کے بعد اقوام متحدہ اور دیگر امدادی اداروں نے اسے انسانی بنیادوں کے اصولوں کی خلاف ورزی قرار دیا ہے اور اس میں تعاون سے انکار کیا ہے۔ \nیاد رہے کہ قحط دراصل وہ حالت ہوتی ہے جب کسی ملک میں خوراک کی اس قدر قلت ہو جائے کہ لوگ شدید غذائی کمی، بھوک یا موت کے دہانے پر پہنچ جائیں۔\nکسی بھی ملک کے قحط کے دہانے پر پہنچنے کا تعین عام طور پر اقوام متحدہ کی طرف سے دیا جاتا ہے جس میں بعض اوقات ملک کی حکومت اور دیگر بین الاقوامی امدادی یا انسانی اداروں کی رائے بھی شامل کی جاتی ہے۔ \nاس کا تعین اقوام متحدہ کے مخصوص سکیل سے کیا جاتا ہے جس میں کسی ملک میں خوراک کی کمی کو پانچ سطحوں میں تقسیم کیا جاتا ہے اور پیمانے میں قحط پانچویں اور سب سے شدید سطح ہے۔\nکسی مخصوص علاقے میں قحط کے باضابطہ اعلان کے لیے تین شرائط پوری ہونی ضروری ہیں۔ \nجنیوا کنونشنز کے تحت عام شہریوں کو بھوکا رکھنا ممنوع اور بین الاقوامی قانون کی خلاف ورزی ہے۔ \nاقوام متحدہ کے مطابق اسرائیل عالمی قانون کے تحت تقریبا غزہ کی تقریبا مکمل بے گھر ہو جانے والی آبادی کے لیے امداد کی فراہمی کا پابند ہے۔\nاسرائیل کا دعویٰ ہے کہ وہ بین الاقوامی قانون کے مطابق عمل کر رہا ہے اور غزہ میں امداد کی کوئی کمی نہیں ہے۔\nلیکن تازہ ترین منصوبے کے تحت جنوبی غزہ میں فوج کے کنٹرول والے مراکز کے ذریعے امداد کی فراہمی کے منصوبے کو اقوام متحدہ کی انسانی امداد کے ادارے نے تنقید کا نشانہ بناتے ہوئے کہا ہے کہ یہ امداد کو ’ہتھیار کے طور پر استعمال کرنے کی دانستہ کوشش‘ دکھائی دیتی ہے۔\nبی بی سی سے گفتگو کرتے ہوئے حماس کے ایک اعلیٰ عہدیدار نے کہا کہ جب تک اسرائیل غزہ میں امداد کی ترسیل مکمل طور پر بند رکھے گا حماس جنگ بندی کے لیے مذاکرات میں دلچسپی نہیں لے گا۔\nتاہم اسرائیل کا کہنا ہے کہ وہ زمینی حالات کی نگرانی کر رہا ہے۔ اسرائیل کا دعویٰ ہے کہ جنگ بندی کے دوران 25 ہزار سے زائد ٹرک تقریباً ساڑھے چار لاکھ ٹن سامان غزہ میں لے کر گئے۔\nحال ہی میں امریکی صدر ڈونلڈ ٹرمپ نے کہا ہے کہ انھوں نے نیتن یاہو کو آگاہ کیا ہے کہ ’ہمیں غزہ کے ساتھ اچھا سلوک کرنا ہوگا‘۔ صدر ٹرمپ نے غزہ میں زیادہ خوراک اور ادویات فراہم کرنے پر زور دیا۔\nاس پر اسرائیل کا کوئی سرکاری ردعمل تو سامنے نہیں آیا لیکن اس سے قبل اسرائیلی وزارت خارجہ نے برطانیہ، فرانس اور جرمنی کی جانب سے ناکہ بندی کو ناقابل برداشت قرار دینے کی مشترکہ تنقید کو مسترد کر تے ہوئے اسے ختم کرنے پر زور دیا تھا۔‘\nاسرائیلی فوج نے سات اکتوبر 2023 کو حماس کی جانب سے شدید حملے کے بعد اسے تباہ کرنے کے لیے اپنی کارروائی شروع کی تھی۔ \nحماس کے حملے میں تقریباً 1,200 افراد ہلاک اور 251 کو یرغمال بنا لیا گیا تھا۔\nغزہ کی وزارت صحت کے مطابق تب سے اب تک غزہ میں کم از کم 52,567 افراد ہلاک ہو چکے ہیں جن میں سے 2,459 اسرائیلی فوجی کارروائی کے دوبارہ آغاز کے بعد مارے گئے۔\nتین مرحلوں پر مشتمل جنگ بندی معاہدے کا پہلا مرحلہ جنوری میں نافذ ہوا جس کے تحت حماس نے 33 یرغمالیوں کو رہا کیا اور اسکے جواب میں اسرائیل نے تقریباً 1,900 فلسطینی قیدیوں کو رہا کیا اور امداد کی ترسیل کی اجازت دی۔\nجنگ بندی کے بعد جب ہزاروں بے گھر غزہ واپس لوٹے تو حماس اور اسرائیل کے درمیان دوسرے مرحلے کی بات چیت شروع ہونا تھی۔\nاس حوالے سے فریقین نے اتفاق کیا تھا کہ دوسرے مرحلے میں باقی تمام یرغمالیوں کی رہائی اور اسرائیلی افواج کا مکمل انخلا شامل ہوگا، جس سے جنگ کا خاتمہ ہو گا۔ \nپہلا مرحلہ یکم مارچ کو ختم ہو گیا، لیکن دوسرے مرحلے کے مذاکرات میں تاحال کوئی پیشرفت نہیں ہو سکی۔\n2007 سے حماس غزہ کی عملی طور پر حکمران جماعت ہے۔ 41 کلومیٹر لمبا اور 10 کلومیٹر چوڑا یہ خطہ اسرائیل، مصر اور بحیرہ روم سے گھرا ہوا ہے۔\nحماس کو اسرائیل، امریکہ اور کچھ دیگر مغربی حکومتوں نے دہشت گرد تنظیم قرار دیا ہے۔ حماس نے 2006 کے انتخابات میں کامیابی حاصل کی اور غزہ پر اپنا کنٹرول مضبوط کیا۔\nاس کے بعد کے سالوں میں حماس اور اسرائیل کے درمیان کئی بڑے تنازعات ہوئے جن میں دو ہزار آٹھ، دو ہزار نو، دو ہزار بارہ اور دو ہزار چودہ کے تنازعات شامل ہیں۔",
        "published_date": "Sun, 11 May 2025 11:57:11 ",
        "source": "BBC Urdu"
    },
    {
        "guid": "https://www.bbc.com/urdu/articles/c30q4gd37evo#4",
        "title": "غزہ پر ’قبضے‘ کے اسرائیلی منصوبے کے بعد جنگ بندی پر بات چیت کی کوئی وجہ باقی نہیں رہی: حماس",
        "link": "https://www.bbc.com/urdu/articles/c30q4gd37evo",
        "image_url": "https://ichef.bbci.co.uk/news/1024/branded_urdu/4428/live/6c751530-2a53-11f0-b06b-65a32b612cac.jpg",
        "article": "اسرائیل کی جانب سے غزہ میں کارروائیوں کا دائرہ وسیع کرنے اور غزہ پر غیرمعینہ مدت کے لیے قبضہ کرنے کا منصوبہ سامنے آنے کے بعد حماس کے ایک سینیئر رہنما نے کہا ہے کہ اب غزہ میں جنگ بندی اور یرغمالیوں کی رہائی کے نئے معاہدے پر بات چیت کرنے کی کوئی وجہ باقی نہیں رہی ہے۔\nباسم نعیم نے بی بی سی کو بتایا کہ ان کی تنظیم اسرائیل کی نئی تجاویز پر بات نہیں کرے گا جسے انھوں نے ’بھوکا مارنے کی جنگ‘ قرار دیا ہے۔\nاسرائیل کا کہنا ہے کہ اس نئے منصوبے کا مقصد حماس کی قید میں موجود یرغمالیوں کی واپسی اور ’حماس کو ٹکڑے ٹکڑے کرنا اور ایک فیصلہ کن شکست دینا‘ ہے۔\nاسرائیل کی سکیورٹی کابینہ نے پیر کو حماس کے خلاف اپنی فوجی کارروائی کو وسعت دینے کے منصوبے کی منظوری دی تھی جس میں غزہ پر 'قبضہ' شامل ہے۔\nاس منصوبے کے تحت غزہ کے 21 لاکھ فلسطینیوں کو جنوب کی طرف منتقل کرنے کے بارے میں بھی کہا  گیا ہے جس سے انسانی بحران مزید سنگین ہو سکتا ہے۔\nاسرائیلی حکام کا کہنا ہے کہ وزیر اعظم بنیامن نتن یاہو نے اس کو ’شاندار منصوبہ‘ قرار دیا ہے کیونکہ یہ حماس کو شکست دینے کے مقاصد حاصل کرنے کے ساتھ ساتھ باقی ماندہ یرغمالیوں کی رہائی کو ممکن بنائے گا۔\nاسرائیلی کابینہ نے اصولی طور پر پرائیویٹ کمپنیوں کے ذریعے انسانی امداد کی فراہمی اور تقسیم کے منصوبے کی بھی منظوری دی ہے جس سے اقوام متحدہ کے مطابق دو ماہ کی ناکہ بندی ختم ہو جائے گی جس سے غزہ میں خوراک کی شدید قلت پیدا ہو گئی ہے۔\nاقوام متحدہ اور دیگر امدادی اداروں نے کہا ہے کہ یہ تجویز بنیادی انسانی ہمدری کے اصولوں کی خلاف ورزی ہے اور وہ اس میں تعاون نہیں کریں گے۔\nاقوامِ متحدہ کے علاوہ برطانیہ اور فرانس نے بھی اسرائیلی منصوبے پر تنقید کی ہے جبکہ حماس کا کہنا ہے کہ اسرائیلی کا منصوبہ 'سیاسی بلیک میلنگ' کے مترادف ہے۔\nاسرائیلی وزیر اعظم بنیامن نتن یاہو کی سکیورٹی کابینہ نے اتوار کی شام کو غزہ پر کارروائی کرنے سے متعلق معاملات پر ملاقات کی تھی۔ اسرائیل کی جانب سے دو ماہ کی جنگ بندی کے خاتمے کے بعد 18 مارچ سے یہ کارروائی دوبارہ شروع ہوئی ہے۔\nایک اسرائیلی سرکاری اہلکار نے پیر کو میڈیا کو بریفنگ دیتے ہوئے کہا کہ وزرا نے اسرائیلی فوج کے چیف آف سٹاف لیفٹیننٹ جنرل ایال ضمیر کی طرف سے 'غزہ میں حماس کو شکست دینے اور یرغمالیوں کی واپسی' کے لیے تجویز کردہ منصوبے کی منظوری کے لیے متفقہ طور پر ووٹ دیا۔\nسرکاری اہلکار نے بتایا کہ ' اس منصوبے میں دیگر چیزوں کے علاوہ، غزہ کی پٹی پر قبضہ اور علاقوں پر انتظام سنبھالنا، غزہ کی آبادی کو اپنے دفاع کے لیے جنوب میں منتقل کرنا، حماس کو انسانی ہمدردی کے تحت امداد کی تقسیم کی صلاحیت سے محروم کرنا اور حماس کے خلاف طاقتور حملے شامل ہوں گے۔'\nاسرائیلی میڈیا نے رپورٹ کیا کہ اس منصوبے میں مہینوں لگیں گے اور پہلے مرحلے میں غزہ کے اضافی علاقوں پر قبضہ اور علاقے کی سرحدوں کے ساتھ ساتھ اسرائیل کے نامزد کردہ 'بفر زون' کی توسیع شامل ہے۔ اس کا مقصد اسرائیل کو حماس کے ساتھ نئی جنگ بندی اور یرغمالیوں کی رہائی کے معاہدے پر بات چیت میں اضافی فائدہ دینا ہے۔\nسکیورٹی کابینہ کے رکن زیو ایلکن نے اسرائیلی کے سرکاری ٹی وی کان کو بتایا کہ صدر ٹرمپ کے 13 سے 16 مئی کے مشرق وسطیٰ کے دورے کے اختتام سے قبل 'اگر حماس سمجھتی ہے کہ ہم سنجیدہ ہیں تو ایک یرغمالی کی رہائی کے لیے 'اب بھی امکان' موجود ہے۔'\nاتوار کو بحری اڈے کے دورے کے دوران لیفٹیننٹ جنرل ضمیر نے خصوصی دستوں کو بتایا کہ 'غزہ میں اپنے آپریشن کو مضبوط اور وسعت دینے کے لیے' دسیوں ہزار ریزرو فوج کو بلایا جا رہا ہے۔\nان کا کہنا تھا کہ 'ہم اپنے لوگوں کو گھر واپس لانے اور حماس کو شکست دینے کے مقصد کے تحت دباؤ بڑھا رہے ہیں۔ ہم اضافی علاقوں میں آپریشن کریں گے اور زمین کے اوپر اور نیچے دہشت گردی کے تمام ڈھانچے کو تباہ کر دیں گے۔'\nتاہم ناقدین کا کہنا ہے کہ یہ ایک ناکام حکمت عملی ہے کیونکہ چھ ہفتے قبل دوبارہ کارروائی شروع کرنے کے بعد سے باقی 59 یرغمالیوں میں سے کسی کو بھی رہا نہیں کروایا جا سکا ہے۔\nیرغمالیوں کے لواحقین کی نمائندگی کرنے والے یرغمالیوں اور لاپتہ خاندانوں کے فورم نے کہا کہ یہ منصوبہ حکومت کی طرف سے یہ اعتراف تھا کہ وہ 'یرغمالیوں پر علاقوں کا انتخاب کر رہی ہے' اور یہ اسرائیل میں '70 فیصد سے زیادہ لوگوں کی مرضی کے خلاف' ہے۔\nاسرائیلی اہلکار نے کہا کہ 'سکیورٹی کابینہ نے اس بات کی بھی بھاری اکثریت سے منظوری دی ہے کہ 'اگر ضروری ہو تو نجی کمپنیوں کے ذریعے انسانی ہمددری کی بنیادوں پر امداد کی تقسیم کی جائے گی، یہ اقدام حماس کو امداد کی رسد پر کنٹرول حاصل کرنے سے روکے گا اور اس کی حکومتی صلاحیتوں کو تباہ کر دے گا۔‘\nحماس کے ساتھ دو ماہ کی جنگ بندی کے خاتمے کے بعد اسرائیل کی جانب سے 18 مارچ کو دوبارہ غزہ میں کارروائی شروع کی گئی تھی اور اس کے بعد سے کسی بھی اسرائیلی یرغمالی کو رہا نہیں کیا گیا۔\nاس کارروائی میں اسرائیل نے غزہ کے بڑے علاقے پر قبضہ کر لیا ہے اور لاکھوں باشندوں کو دوبارہ بےگھر کر دیا ہے۔ اسرائیل نے کہا ہے کہ اس کا مقصد حماس پر دباؤ ڈالنا تھا اور اس حکمت عملی میں انسانی امداد کی بندش بھی شامل ہے جو دو ماہ سے زیادہ سے جاری ہے۔\nاتوار کو غزہ میں انسانی ہمدردی کے تحت امداد تقسیم کرنے کا فورم ہیومینٹیرین کنٹری ٹیم (ایچ سی ٹی) جس میں اقوام متحدہ کی ایجنسیاں شامل ہیں نے کہا کہ اسرائیلی اہلکار 'موجودہ امداد کی تقسیم کے نظام کو بند کرنے' کی کوشش کر رہے ہیں اور 'ہمیں اسرائیلی فوج کی طرف سے مقرر کردہ شرائط کے تحت اسرائیلی مراکز کے ذریعے سپلائی فراہم کرنے پر راضی کرنے کی کوشش کر رہے ہیں۔'\nامدادی ایجنسیوں کا کہنا ہے کہ اس ناکہ بندی کی وجہ سے غزہ میں خوراک، پانی اور ادویات کی شدید قلت کی اطلاعات ہیں۔ ان اداروں کا کہنا ہے کہ یہ (غزہ کے شہریوں کو) فاقہ کشی پر مجبور کرنے کی پالیسی ہے جو جنگی جرم کے مترادف ہو سکتی ہے۔ اس الزام کو اسرائیل نے مسترد کیا ہے۔\nحماس کے زیر انتظام علاقے کی وزارت صحت کے مطابق، غزہ میں جنگ کے دوران اب تک کم از کم ساڑھے 52 ہزار فلسطینی ہلاک ہو چکے ہیں جبکہ 18 مارچ کے بعد مارے جانے والے فلسطینیوں کی تعداد 2,436 تک پہنچ چکی ہے۔\nاسرائیل کی جانب سے غزہ میں جنگ کا دائرہ بڑھانے کے لیے ریزرو فوجیوں کی طلبی کا اعلان ایک ایسے موقع پر سامنے آیا ہے جبکہ اس جنگ کی مخالفت میں اسرائیل کے اندر سے ہی  کئی آوازیں اٹھنے لگی ہیں۔\nاس کی حالیہ مثال اسرائیل کی ریزرو فوج کے اہلکاروں کا جنگ بندی کے لیے کھلا خط ہے۔ حالیہ ہفتوں کے دوران اسرائیلی فوج کے تمام شعبوں سے تعلق رکھنے والے ہزاروں ریزرو فوجیوں نے ایسے خطوط پر دستخط کیے ہیں جن میں وزیرِاعظم بنیامن نتن یاہو کی حکومت سے جنگ بندی کرنے کا مطالبہ کیا گیا ہے اور انھیں ان 59 بقیہ یرغمالیوں کی واپسی کے لیے معاہدہ کرنے کا کہا گیا ہے جو تاحال حماس کی قید میں ہیں۔\nمبصرین کا کہنا ہے کہ ایک توسیعی جارحیت تھکے ہوئے ریزرو سپاہیوں پر مزید دباؤ ڈالے گی، جن میں سے کچھ جنگ ​​شروع ہونے کے بعد سے پانچ یا چھ بار طلب کیے جا چکے ہیں۔\nیاد رہے کہ سات اکتوبر کے بعد لاکھوں اسرائیلی ریزرو اہلکاروں نے وطن کی خدمت کے لیے اپنی خدمات فوری پیش کیں تاہم اب وقت کے ساتھ ساتھ زیادہ سے زیادہ اہلکار اس کے مخالف ہیں اور رپورٹس کے مطابق ریزرو فورسز کی حاضری 50 سے 60 فیصد تک گر چکی ہے۔\nمبصرین کا یہ بھی کہنا ہے کہ اسرائیلی کارروائی میں توسیع یرغمالیوں کے خاندانوں کے ان خدشات کو بھی ہوا دے گی، جنھوں نے حکومت سے حماس کے ساتھ معاہدہ کرنے پر زور دیا ہے اور کہا ہے کہ یہ ان لوگوں کو بچانے کا واحد راستہ ہے جو ابھی تک زندہ ہیں۔\nجنگ بندی کے بارے میں خطوط پر دستخط کرنے والوں میں شامل ڈینی یاتوم سمیت متعدد افراد وزیرِاعظم کے پرانے ناقدین میں سے ہیں۔ ان میں سے کچھ وہ افراد بھی ہیں جو سات اکتوبر 2023 کو حماس کے اسرائیل پر حملے سے قبل شروع ہونے والے حکومت مخالف مظاہروں میں شریک رہے۔\nڈینی یاتوم کہتے ہیں کہ ’ہم سمجھتے ہیں کہ نتن یاہو کو سب سے زیادہ اپنے ذاتی مفادات کی فکر ہے۔ اُن کی ترجیحات میں سب سے اوپر ان کے مفادات اور اپنی حکومت کو برقرار رکھنا ہے نہ کہ یرغمالیوں کی رہائی۔‘\nتقریباً 18 ماہ پہلے بہت کم اسرائیلی ایسے تھے جو جنگ کے جواز پر سوال اٹھاتے تھے اور ان کا مقصد حماس کو شکست دینا اور یرغمالیوں کو واپس لانا تھا۔\nجنوری 2025 میں جنگ بندی کے معاہدے اور اس کے بعد 30 سے زائد یرغمالیوں کی واپسی نے بہت سے لوگوں کے لیے یہ امید پیدا کی کہ شاید جنگ جلد ختم ہو جائے گی۔\nلیکن جب اسرائیل نے مارچ کے وسط میں جنگ بندی ختم کر کے دوبارہ لڑائی آغاز کیا تولوگوں کی یہ امیدیں ٹوٹ گئیں۔\nسابق خفیہ ایجنسی موساد کے سربراہ ڈینی یاتوم نے اسی خدشے کا اظہار کرتے ہوئے کہا کہ’ہم اس نتیجے پر پہنچے ہیں کہ اسرائیل ایک بہت خطرناک سمت کی طرف جا رہا ہے۔‘\nغزہ میں، حماس کے زیر انتظام وزارت صحت نے کہا کہ اتوار کو مقامی وقت کے مطابق 11:05 (09:05 BST) تک، گزشتہ 24 گھنٹوں میں 40 افراد ہلاک اور 125 زخمی ہوئے۔\nاسرائیلی فوج نے سات اکتوبر 2023 کو سرحد پار سے ہونے والے ایک غیر معمولی حملے کے جواب میں حماس کو تباہ کرنے کی مہم شروع کی، جس میں تقریباً 1,200 افراد ہلاک اور 251 دیگر کو یرغمال بنایا گیا۔",
        "published_date": "Tue, 06 May 2025 08:25:04 ",
        "source": "BBC Urdu"
    },
    {
        "guid": "https://www.bbc.com/urdu/articles/cgenp042lnpo#4",
        "title": "حسین الشیخ: دس سال اسرائیلی جیلوں میں رہنے والے فلسطینی رہنما  جو محمود عباس کی جگہ لے سکتے ہیں",
        "link": "https://www.bbc.com/urdu/articles/cgenp042lnpo",
        "image_url": "https://ichef.bbci.co.uk/news/1024/branded_urdu/62db/live/3fc74e90-2369-11f0-beaa-09e98685e1a2.jpg",
        "article": "فلسطینی خبر رساں ادارے وفا کے مطابق فلسطینی لبریشن آرگنائزیشن (پی ایل او) کی ایگزیکٹیو کمیٹی نے صدر محمود عباس کی تجویز منظور کرتے ہوئے عباس حسین الشیخ کو ایگزیکٹیو کمیٹی کا وائس چیئرمین اور پی ایل او کا نائب صدر بنانے کی منظوری دے دی ہے۔\nپی ایل او کی ایگزیکٹیو کمیٹی نے 24 اپریل کو کمیٹی کے وائس چیئرمین اور فلسطینی اتھارٹی کے نائب صدر کا عہدہ قائم کرنے کی منظوری دی تھی جس کے بعد عباس حسین الشیخ کو اس عہدے کے لیے نامزد کیا گیا تھا۔\nاگلے سنیچر کو ایگزیکٹیو کمیٹی کا ایک اور اجلاس منعقد ہو گا جس میں کمیٹی کے سیکریٹری کو منتخب کیا جائے گا۔\nجمعرات کے روز 188 ممبران پر مبنی فلسطینی مرکزی کونسل نے نائب صدر کا عہدہ بنانے کے لیے ووٹ دیا تھا۔\nفلسطینی حکام اور تجزیہ کاروں کا خیال ہے کہ اس تقرری کے بعد حسین الشیخ کی محمود عباس کی جگہ پی ایل او کے رہنما اور فلسطینی اتھارٹی کی صدر منتخب ہونے کی راہ ہموار ہو گئی ہے۔\nبین الاقومی خبر رساں ادارے اے ایف پی نے آبزرویٹری فار الیکشن مانیٹرنگ کے ڈائریکٹر عارف جعفر کے حوالے سے کہا ہے کہ حسین الشیخ کو منتخب کرنے کا فیصلہ درحقیقت محمود عباس کی جانشینی کا پیش خیمہ ہو سکتا ہے۔\nان کا کہنا ہے کہ یہ انتخاب بیرونی دباؤ کا نتیجہ ہے ’کیونکہ تبدیلی ہمیشہ بیرونی دباؤ کے تحت ہوتی ہے۔‘\nان کا مزید کہنا تھا کہ بدقسمتی سے، اصلاحات اور تبدیلی کے لیے اندرونی دباؤ کا کوئی وجود نہیں۔\nگذشتہ ماہ قاہرہ میں منعقدہ ہنگامی عرب سربراہی اجلاس کے دوران محمود عباس نے فلسطینی ریاست کے قائدانہ ڈھانچے کی تشکیل نو اور پی ایل او، الفتح اور دیگر ریاستی اداروں میں نئی قیدت سامنے لانے کا عہد کیا تھا۔\nتب سے عباس نے ان تنظیمی ڈھانچوں میں متعدد تبدیلیاں کی ہیں، خاص طور پر فلسطینی سکیورٹی سروسز میں۔\nفلسطینی سینٹر برائے میڈیا ریسرچ اینڈ سٹڈیز کے ڈائریکٹر ہانی المصری کا خیال ہے کہ یہ اقدام اصلاح پسندانہ نہیں بلکہ محض بیرونی دباؤ کے نتیجے میں لیا گیا ہے۔\nتاہم ان کے مطابق یہ فیصلہ بھی بیرونی مطالبات پر پورا نہیں اترتا۔ ان کا کہنا ہے کہ ’اتھارٹی کے لیے ایک ایسے نائب صدر کی ضرورت ہے جسے صدر کی زندگی میں ہی اتھارٹی کے اختیارات منتقل کیے جا سکیں۔‘\nعرب اجلاس کے دوران خطے کے رہنماؤں نے غزہ کی تعمیر نو اور غزہ میں فلسطینی اتھارٹی کی واپسی کو یقینی بنانے کا منصوبہ اپنایا تھا۔ \nانھوں نے حماس اور اسلامی جہاد جیسی تنظیموں کو پی ایل او کی چھتری تلے ایک فلسطینی اتحاد میں شامل ہونے پر زور دیا تھا۔\n64 سالہ حسین الشیخ محمود عباس کے قریب سمجھے جاتے ہیں۔ وہ مقبوضہ مغربی کنارے کے شہر رام اللہ میں دیر طریف کے ایک پناہ گزین خاندان میں پیدا ہوئے۔\nانھوں نے 70 اور 80 کی دہائی کے دوران دس سال سے زیادہ عرصہ اسرائیلی جیلوں میں گزارے۔\nان کا نام اس وقت نمایاں ہوا جب وہ فلسطینی جنرل اتھارٹی برائے شہری امور کے سربراہ کی حیثیت سے کام کر رہے تھے۔ اس اتھارٹی کو فلسطینیوں کے روز مرہ کے معاملات میں اسرائیلی کے ساتھ تعلقات کو منظم کرنے کا کام سونپا گیا تھا۔ حسین شیخ عبرانی زبان میں مہارت رکھتے ہیں حو انھوں نے جیل میں سیکھی تھِی۔\nسنہ 2022 میں انھیں پی ایل او کی ایگزیکٹو کمیٹی کا سیکرٹری مقرر کیا گیا،۔ اس سے قبل 2020 میں صائب عریقات کی موت کے بعد انھیں اسرائیل کے ساتھ مذاکرات کی ذمہ داری سونپی گئی تھی۔\nقبل ازیں فلسطینی صدر نے حسین الشیخ کو بیرون ملک فلسطینی ایمبیسیز کمیٹی کا سربراہ مقرر کیا تھا۔\nحسین الشیخ کا خیال ہے کہ  فلسطینی اقدامات کی ترجیح غزہ میں جنگ کے خاتمے اور فلسطین لبریشن آرگنائزیشن اور فلسطینی نیشنل اتھارٹی کو غزہ کی پٹی اور مغربی کنارے پر کنٹرول اور اختیار مسلّط کرنے پر مرکوز ہونی چاہیے۔\nحسین الشیخ کے فلسطینی نائب صدر کے طور پر تقرری پر ردِ عمل دیتے ہوئے سعودی وزارت خارجہ نے فلسطینی قیادت کی طرف سے اٹھائے گئے اصلاحاتی اقدامات کا خیرمقدم کیا ہے۔ \nسنیچر کے روز ایک بیان میں سعودی عرب کا کہنا تھا کہ ان اصلاحاتی اقدامات کے نتیجے میں فلسطینی سیاسی عمل کو تقویت ملے گی اور فلسطینی عوام کے موروثی حقوق کی بحالی کی کوششوں میں مدد ملی گی جس میں سرفہرست سنہ 1967 کی سرحدوں کی بنیاد پر ایک ایسی آزاد فلسطینی ریاست کا قیام شامل ہے جس کا دارالحکومت مشرقی یروشلم ہو۔\nاردن کی وزارتِ خارجہ نے حسین الشیخ کی پی ایل او کی ایگزیکٹو کمیٹی کے نائب چیئرمین اور فلسطینی اتھارٹی کے نائب صدر کے طور پر تقرری کو فلسطینی ریاست کی طرف سے اٹھایا گیا اہم اصلاحاتی قدم قرار دیا ہے۔\nمصر نے بھی فلسطینی نیشنل اتھارٹی کی اصلاحاتی کوششوں کے تناظر میں حسین الشیخ کی تقرری کا خیرمقدم کرتے ہوئے اپنی حمایت کا اعادہ کیا ہے۔\nترکی کے وزیر خارجہ ہاکان فیدان نے فون کر کے حسین الشیخ کو نیا عہدہ سنبھالنے پر مبارکباد پیش کی ہے جبکہ بحرین اور متحدہ عرب امارات نے بھی اس فیصلے کا خیرمقدم کیا ہے۔",
        "published_date": "Mon, 28 Apr 2025 09:53:19 ",
        "source": "BBC Urdu"
    },
    {
        "guid": "https://urdu.arynews.tv/sana-nawaz-hilarious-video-go-viral/",
        "title": "ثنا نواز کی دلچسپ ویڈیو سوشل میڈیا پر وائرل",
        "link": "https://urdu.arynews.tv/sana-nawaz-hilarious-video-go-viral/",
        "image_url": "https://urdu.arynews.tv/wp-content/uploads/2025/05/sana-nwaz.jpg",
        "article": "شوبز انڈسٹری کی معروف اداکارہ ثنا نواز کی دلچسپ ویڈیو سوشل میڈیا پر وائرل ہوگئی۔\nفوٹو اور ویڈیو شیئرنگ ایپ پر اداکارہ ثنا نواز نے ویڈیو شیئر کی جس میں وہ مزاحیہ انداز میں شکوہ کرتے دکھائی دے رہی ہیں۔\nانہوں نے ویڈیو شیئر کرتے ہوئے مسکرانے کی ایموجیز بھی بنائیں۔\nویڈیو میں ثنا فخر کہتی ہیں کہ ’سنیں آپ مجھ سے بات کیوں نہیں کررہے، آپ میں کیا کمی ہے۔؟‘\n\nA post shared by Sana Nawaz (@sana_fakhar)\n\nاداکارہ نے چند گھنٹوں قبل ویڈیو شیئر کی جسے ہزاروں کی تعداد میں مداح دیکھ چکے ہیں اور ان کے لیے تعریفی کمنٹس بھی کررہے ہیں۔\nاس سے قبل انسٹا گرام پر شیئر کی گئی ثنا نواز کی ویڈیو کافی وائرل ہوئی تھی جس میں ان کو کہتا سنا جاسکتا ہے کہ فنکار سرحدوں سے ماورا ہوتے ہیں، ان کا مقصد محبت اور مثبت پیغام پھیلانا ہوتا ہے۔\n\nA post shared by The Voice Of Politics (@the.voiceofpolitics)\n\nتاہم ثنا نواز کی ویڈیو پر انہیں مشی خان سمیت پاکستانیوں نے تنقید کا نشانہ بنایا ہے، پاکستانیوں نے اداکارہ کے اس بیان کو غیر ذمہ دارانہ اور قومی مفاد کے منافی قرار دیا۔\nتاہم مشی خان نے کہا کہ اگر فنکار واقعی سرحدوں سے آزاد ہوتے تو آپ دنیا بھر میں بغیر پاسپورٹ کے گھوم رہیں ہوتیں؟ کیوں امیگریشن قوانین مانتی ہیں؟ پاسپورٹ کی لائن میں لگتی ہیں؟ پھر کیسے کہہ سکتی ہیں کہ فنکاروں کی کوئی سرحد نہیں؟\n\nA post shared by Mishi Khan MK (@mishikhanofficial2)\n\nانہوں نے مزید کہا کہ یہ پرانے، گھسے پٹے بیانیے اب مت دہرائیں، آپکا مقصد محبت پھیلانا ہے ٹھیک، مگر جب آپ کے ملک کی خودمختاری پر بات ہو تب آپ کو واضح موقف اپنانا چاہیے، یہی وقت ہوتا ہے جب آپ کا ملک آپ سے وفاداری مانگتا ہے۔",
        "published_date": "Fri, 16 May 2025 19:22:23 ",
        "source": "ARY Urdu"
    },
    {
        "guid": "https://urdu.arynews.tv/an-israeli-air-strike-hits-gaza-every-four-minutes/",
        "title": "فلسطینیوں کی نسل کشی، غزہ پر ہر 4 منٹ میں اسرائیل کا فضائی حملہ",
        "link": "https://urdu.arynews.tv/an-israeli-air-strike-hits-gaza-every-four-minutes/",
        "image_url": "https://urdu.arynews.tv/wp-content/uploads/2025/05/Gaza-4.jpg",
        "article": "ہر چار منٹ پر غزہ پر اسرائیلی فضائی حملہ ہوتا ہے۔\nاسرائیلی اخبار ماریو کی رپورٹ کے مطابق آج جمعہ کے روز اوسطاً ہر چار منٹ میں غزہ پر ایک اسرائیلی فضائی حملہ ہوا ہے۔\nآؤٹ لیٹ کا کہنا ہے کہ فضائی حملوں کی شرح اکتوبر 2023 میں اسرائیل کی زمینی کارروائی کے موقع پر ریکارڈ کی گئی شرح سے زیادہ ہے جب جنگ شروع ہوئی تھی۔\nاسرائیل کی جانب سے جنگ بندی کی خلاف ورزی کے بعد سے تقریباً 3000 افراد شہید ہو چکے ہیں۔\nغزہ کی وزارت صحت کا کہنا ہے کہ 18 مارچ کو اسرائیل کی جانب سے جنگ بندی کی خلاف ورزی کرنے اور دوبارہ حملے شروع کرنے کے بعد سے اب تک3 ہزار فلسطینی شہید اور 8,173 زخمی ہو چکے ہیں۔\nفلسطینی میڈیا کا کہنا ہے کہ گزشتہ 36 گھنٹوں میں 250 سے زائد افراد کو مختلف حملوں میں شہید کر دیا گیا ہے اور درجنوں زخمی ہیں جن میں زیادہ تر خواتین اور بچے شامل ہیں۔",
        "published_date": "Fri, 16 May 2025 19:22:24 ",
        "source": "ARY Urdu"
    },
    {
        "guid": "https://urdu.arynews.tv/coas-asim-muneer-says-media-is-our-pride/",
        "title": "میڈیا ہمارا فخر ہے، ہم نے کچھ نہیں چھپایا حقیقت بتائی، آرمی چیف",
        "link": "https://urdu.arynews.tv/coas-asim-muneer-says-media-is-our-pride/",
        "image_url": "https://urdu.arynews.tv/wp-content/uploads/2024/12/coas.jpg",
        "article": "آرمی چیف جنرل عاصم منیر کا کہنا ہے کہ میڈیا ہمارا فخر ہے، ہم نے کچھ نہیں چھپایا حقیقت بتائی۔\nاسلام آباد میں یوم تشکر کے حوالے منعقدہ تقریب میں صحافیوں سے غیر رسمی گفتگو میں آرمی چیف جنرل عاصم منیر نے کہا کہ پوری قوم نے متحد ہوکر دشمن کا مقابلہ کیا، جیسے ہمارے میڈیا نے جواب دیا اس پر فخر ہے۔\nانہوں نے کہا کہ ہمارے میڈیا کا کردار ذمہ دارانہ تھا، میڈیا نے بھارتی میڈیا کو جو جواب دیا وہ اسے یاد رہے گا۔\nپاک فوج کے سپہ سالار نے کہا کہ میڈیا کا کردار پورے معاملے میں شان دار رہا ہے، ہمارے میڈیا نے بھارتی میڈیا کو جو جواب دیا وہ یادگار ہے.",
        "published_date": "Fri, 16 May 2025 19:22:25 ",
        "source": "ARY Urdu"
    },
    {
        "guid": "https://urdu.arynews.tv/bullet-removed-from-young-mans-head-two-months/",
        "title": "دو ماہ بعد نوجوان کے سر سے بُلٹ نکال لی گئی",
        "link": "https://urdu.arynews.tv/bullet-removed-from-young-mans-head-two-months/",
        "image_url": "https://urdu.arynews.tv/wp-content/uploads/2024/09/operation.jpg",
        "article": "ماہر ڈاکٹرز نے ایک نہایت نایاب اور پیچیدہ سرجری کے ذریعے دو ماہ بعد نوجوان کے سر سے گولی نکالنے کا کامیاب آپریشن کیا ہے۔\nیہ کارنامہ بھارت کے اسپتال میں ماہر ڈاکٹرز نے انجام دیا ہے۔\nحیدرآباد کے گچی باؤلی کے کیر ہاسپٹل  کے ڈاکٹروں نے ایک نایاب اور نہایت پیچیدہ سرجری کے ذریعے صومالیہ کے نوجوان کی جان بچالی۔\n\nصومالیہ کی خانہ جنگی کے دوران 26 سالہ گلیم محمد ہیرسی کو سر میں گولی لگی تھی۔ گولی پیشانی سے داخل ہو کر چھوٹے دماغ کے قریب برین اسٹیم میں جا کر اٹک گئی تھی۔\nدو ماہ تک گولی دماغ میں رہنے کی وجہ سے وہ کوما میں چلا گیا تھا۔\nجدید نیورو نیویگیشن اور سرجیکل مائیکروسکوپ کی مدد سے ڈاکٹروں نے گولی کے مقام کی نشاندہی کی اور بارہ گھنٹوں تک مسلسل محنت کر کے گولی کو نکالنے میں کامیابی حاصل کی۔",
        "published_date": "Fri, 16 May 2025 19:22:25 ",
        "source": "ARY Urdu"
    },
    {
        "guid": "https://urdu.arynews.tv/secp-cyber-attacks-advisory-issued/",
        "title": "سائبر حملوں کے خطرات ہیں، ایس ای سی پی",
        "link": "https://urdu.arynews.tv/secp-cyber-attacks-advisory-issued/",
        "image_url": "https://urdu.arynews.tv/wp-content/uploads/2025/05/Syber-Attack.jpg",
        "article": "اسلام آباد : سیکیورٹیز اینڈ ایکسچینج کمیشن آف پاکستان (ایس ای سی پی) نے تمام کمپنیوں کے لیے سائبر سیکیورٹی کے حوالے سے ایڈوائزری جاری کردی۔\nاس حوالے سے ایس ای سی پی نے اعلامیہ جاری کیا ہے جس میں کہا گیا ہے کہ سائبر سیکیورٹی ایڈوائزری تمام کمپنیوں کیلئے جاری کی گئی ہے۔\nایس ای سی پی کا کہنا ہے کہ حالیہ جیو پولیٹیکل صورتحال کے نتیجے میں سائبر حملوں کے خطرات ہیں،\nکمپنیاں سائبر سیکیورٹی کے بہترین طریقہ کار اختیار کریں۔\n\nایس ای سی پی کے اعلامیہ کے مطابق کمپنیاں اچھے حفاظتی طریقوں پر عمل نہیں کرینگی تو ان کا کام متاثر ہوسکتا ہے، سائبر حملوں سے کمپنیوں کا ڈیٹا ضائع اور ان کی ساکھ کو نقصان پہنچ سکتا ہے۔\nایڈوائزری نے کہا ہے کہ ویب سائٹ تک رسائی پر سخت کنٹرول رکھنا ضروری ہے، نیٹ ورک کی کمزوریاں کم کرنا ضروری ہیں۔\nایس ای سی پی کے اعلامیہ میں مزید کہا گیا ہے کہ سیکیورٹی حملوں سے نمٹنے کی تیاری کرنا، صارفین میں آگاہی پیدا کرنا ضروری ہے، کمپنیاں اپنا ڈیٹا، نیٹ ورک کی سالمیت کے تحفظ کیلئے فوری اقدامات کریں۔\nایس ای سی پی کا غیرقانونی پرسنل لون ایپس کیخلاف کریک ڈاؤن",
        "published_date": "Fri, 16 May 2025 19:22:26 ",
        "source": "ARY Urdu"
    },
    {
        "guid": "https://urdu.arynews.tv/naqaab-taimoor-gets-public-attention-for-unexpected-twist/",
        "title": "’نقاب‘ میں ہمایوں اشرف کی اداکاری نے لوگوں کی توجہ حاصل کرلی",
        "link": "https://urdu.arynews.tv/naqaab-taimoor-gets-public-attention-for-unexpected-twist/",
        "image_url": "https://urdu.arynews.tv/wp-content/uploads/2025/05/Naqaab.jpg",
        "article": "اے آر وائی ڈیجیٹل کے ڈرامہ سیریل ’نقاب‘ میں ہمایوں اشرف کی اداکاری نے لوگوں کی توجہ حاصل کرلی۔\nڈرامہ سیریل ’نقاب‘ اختتام کی جانب سے گامزن ہے لیکن اس میں دکھایا جانے والا سسپنس لوگوں کو پسند آگیا اور لوگ ہمایوں اشرف (تیمور) کی اداکاری کی تعریف کررہے ہیں۔\nنقاب میں علی انصاری، حنا طارق، غنا علی، ہمایوں اشرف، احمد رفیق، عمارہ ملک، صدف آشاں، جاوید جمال، ساجد شاہ، شازیہ قیصر ودیگر شامل ہیں۔\n\nگزشتہ قسط میں دکھایا گیا کہ تیمور نے ایمان کو اغوا کروالیا، اس وقت جب بلال بہن زارا کی عیادت کے لیے اسپتال میں موجود تھے۔\nسوشل میڈیا صارفین تیمور کے منفی کردار کو خوب سراہا رہے ہیں۔\n61ویں قسط کے پرومو میں دکھایا گیا ہے کہ احد اور بلال، ایمان کو بازیاب کروانے پہنچے تو تیمور نے بلال پر گولی چلادی اور وہ گر گئے۔\n\nA post shared by ARY Digital (@arydigital.tv)\n\nایک ویڈیو میں نقاب میں شروع سے آخر تک آئے اتار چڑھاؤ کو دکھایا گیا ہے کہ کس طرح ایمان تیمور کے گھر پہنچی اور بلال نے اس کی کس طرح مدد کی اور پھر ڈپٹی کمشنر اور اسسٹنٹ کمشنر تک کا ان کا سفر کیسا گزرا۔\nنقاب کی اگلی قسط میں کیا ہوگا؟ یہ جاننے کے لیے اگلی قسط کل شام 7 بجے دیکھیں۔",
        "published_date": "Fri, 16 May 2025 19:22:26 ",
        "source": "ARY Urdu"
    },
    {
        "guid": "https://urdu.arynews.tv/babar-azam-picks-his-t20i-world-xi/",
        "title": "بابر اعظم کی ٹی 20 ورلڈ الیون میں 2 بھارتی کھلاڑی شامل",
        "link": "https://urdu.arynews.tv/babar-azam-picks-his-t20i-world-xi/",
        "image_url": "https://urdu.arynews.tv/wp-content/uploads/2025/05/babar-azam-world-xi.jpg",
        "article": "پاکستان کے اسٹار بیٹر بابر اعظم نے اپنی ٹی 20 ورلڈ الیون میں دو بھارتی اور ایک افغانستان کے کھلاڑی کو شامل کرلیا۔\nپی ایس ایل 10 کے دوبارہ شروع ہونے سے قبل حالیہ انٹرویو میں سابق کپتان بابر اعظم سے کہا گیا کہ وہ اپنی ڈریم ٹی 20 ورلڈ الیون کو منتخب کریں۔\nمیزبان نے کہا کہ بابر ایک ملک کے دو سے زائد کھلاڑی شامل نہیں کرسکتے۔\nانہوں نے ٹیم میں دو بھارتی کھلاڑیوں کو منتخب کیا لیکن ویرات کوہلی کو کمبی نیشن سے نکال دیا۔\nبابر نے اوپننگ سلاٹس کے لیے روہت شرما اور پاکستان کے وکٹ کیپر بیٹر محمد رضوان کا انتخاب کیا، فخر زمان کو نمبر 3 اور بھارت کے سوریا کمار یادیو کو 4 نمبر پر رکھا۔\nانہوں نے وکٹ کیپر بیٹر جوز بٹلر کو پانچویں نمبر پر منتخب کیا، اس کے علاوہ جنوبی افریقا کے جارح مزاج بیٹر ڈیوڈ ملر اور آل راؤنڈر مارکو جانسن ڈریم الیون میں شامل کیا۔\nاسپنر میں بابر کا انتخاب افغانستان کے راشد خان تھے۔ فاسٹ بولرز میں انہوں نے آسٹریلیا کے پیٹ کمنز، مچل اسٹارک اور انگلش فاسٹ بولر مارک ووڈ کا انتخاب کیا۔\nبابر اعظم کی ٹی 20 ورلڈ الیون:\nروہت شرما (بھارت)، محمد رضوان (پاکستان)، فخر زمان (پاکستان)، سوریا کمار یادیو (بھارت)، جوز بٹلر (انگلینڈ)، ڈیوڈ ملر (جنوبی افریقہ)، مارکو جانسن (جنوبی افریقہ) راشد خان (افغانستان)، پیٹ کمنز (آسٹریلیا)، مچل اسٹارک (آسٹریلیا)، (انگلینڈ) مارک ووڈ۔",
        "published_date": "Fri, 16 May 2025 19:22:26 ",
        "source": "ARY Urdu"
    },
    {
        "guid": "https://urdu.arynews.tv/federal-budget-for-fiscal-year-2025-26-will-be-presented-in-june/",
        "title": "مالی سال 26-2025 کا وفاقی بجٹ کب پیش ہوگا؟ تاریخ سامنے آ گئی",
        "link": "https://urdu.arynews.tv/federal-budget-for-fiscal-year-2025-26-will-be-presented-in-june/",
        "image_url": "https://urdu.arynews.tv/wp-content/uploads/2025/05/budget.jpg",
        "article": "آئندہ مالی سال 26-2025 کے لیے وفاقی بجٹ پیش کیے جانے کی تاریخ سامنے آ گئی ہےبجٹ کا حجم 20 ٹریلین روپے کے لگ بھگ ہوگا۔\nاے آر وائی نیوز کو وزارت خزانہ کے ذرائع سے ملنے والی اطلاعات کے مطابق اگلے مالی سال 26-2025 کے لیے وفاقی بجٹ 2 جون کو پیش کیا جائے گا۔\nوزیر خزانہ محمد اورنگزیب یہ بجٹ پیش کریں گے اور اس بجٹ کا حجم 20 ٹریلین روپے کے لگ بھگ بتایا جا رہا ہے۔\nدوسری جانب بجٹ سے متعلق آئی ایم ایف مذاکرات میں پاکستان کو بڑی کامیابی حاصل ہوئی ہے اور ذرائع نے بتایا ہے کہ عالمی مالیاتی ادارے (آئی ایم ایف) نے پاکستان کی بجٹ ترجیحات کو درست قرار دے دیا ہے۔\nذرائع نے بتایا ہے کہ آئی ایم ایف سبسڈیز، سرکلر ڈیٹ اور قرضوں کی ادائیگیوں سے متعلق امور پر بھی راضی ہے۔\nوزارت خزانہ ذرائع کا کہنا ہے کہ بجٹ سے قبل قومی اقتصادی سروے یکم جون کو پیش کیا جائے گا۔ اس سے قبل سالانہ منصوبہ بندی کو آرڈینیشن کمیٹی کا اجلاس 26 مئی کو ہوگا جس میں بجٹ کے سالانہ اہداف کو طے کیا جائے گا۔\nجب کہ قومی اقتصادی کونسل کا اجلاس 31 مئی کو بلائے جانے کا امکان ہے۔ یہ اجلاس وزیراعظم شہباز شریف کی زیر صدارت ہوگا جس میں چاروں صوبوں کے وزرائے اعلیٰ شرکت کریں گے۔",
        "published_date": "Fri, 16 May 2025 19:22:27 ",
        "source": "ARY Urdu"
    },
    {
        "guid": "https://urdu.arynews.tv/pakistan-cable-car-dolli-accident-documentry-in-cannes-film-festival/",
        "title": "پاکستان میں 900 فٹ بلندی پر ’’ڈولی حادثہ‘‘ پر بنی ڈاکومینٹری کانز فلم میلے میں",
        "link": "https://urdu.arynews.tv/pakistan-cable-car-dolli-accident-documentry-in-cannes-film-festival/",
        "image_url": "https://urdu.arynews.tv/wp-content/uploads/2025/05/dolli.jpg",
        "article": "صوبہ خیبر پختونخوا میں 900 فٹ بلندی پر ڈولی حادثہ پر بنی ڈاکومینٹری فلم کی جھلکیاں فرانس میں جاری کانز فلم میلے میں دکھائی جائیں گی۔\nاے آر وائی نیوز کے مطابق پاکستان کے صوبہ خیبر پختونخوا کے ضلع الائی میں 2023 کی دو پہاڑوں کے درمیان زمین سے 900 فٹ کی بلندی پر ڈولی حادثہ پیش آیا تھا اور راستہ عبور کرنے والے طلبہ اور عام لوگ زندگی اور موت کےدرمیان لٹک گئے تھے۔\nایمی ایوراڈ کے لیے نامزد پاکستان کے ڈائریکٹر محمد علی نے سوشل میڈیا ایپ انسٹاگرام پر ایک پوسٹ شیئر کی ہے جس میں بتایا ہے کہ کے پی میں ہونے والے اس حادثے پر ڈاکومینٹری فلم کی تیاری جاری ہے۔\nانہوں نے اپنی پوسٹ میں کہا ہے کہ ہمیں کینز 2025 میں اپنی دستاویزی فلم ‘ہنگنگ بائی اے وائر’ (فی الحال پروڈکشن میں) کا ایک مختصر پیش نظارہ پیش کرنے پر بے حد فخر ہے۔ یہ فنکاروں اور فلم سازوں کی حیرت انگیز طور پر باصلاحیت ٹیم کے ساتھ تعاون کرنے کا ایک ناقابل یقین تجربہ رہا ہے، جس سے کہانی کے اس پلس پاونڈنگ تھرلر کو سنانے میں مدد ملے گی۔\nاسکول کے بچوں کے ایک چھوٹے سے گروپ کی اس معجزانہ ریسکیو نے اگست 2023 میں ہیروز کے ایک انتخابی رگ ٹیگ مجموعہ کے ذریعے ہوا میں 900 فٹ تک معلق رہ کر دنیا کو مسحور کر دیا۔ اب ہم سب کو یہ کہانی سنانے کو ہیں۔\nخیبرپختونخوا کے ضلع آلائی میں اگست 2023 میں اسکول جانے والے طلباء اور عام شہریوں کی ڈولی کو حادثے پر ڈاکومینٹری فلم کی جھلکیاں کانز فلم میلے 2025 میں پیش کی جائیں گی۔\n\nA post shared by Mo Naqvi (@mo_naqvi)\n \nواضح رہے کہ کیبل کار کی رسی ٹوٹنے کا واقعہ اگست 2023 میں الائی ضلع میں صبح سات اور آٹھ بجے کے درمیان پیش آیا تھا۔ اس کو مقامی زبان میں ڈولی کہا جاتا ہے اور زمینی راستہ نہ ہونے کے باعث طلبہ اس ڈولی کے ذریعہ اسکول جا رہے تھے کہ دو رسیاں اچانک ٹوٹنے سے کیبل کار (ڈولی) فضا میں کئی فٹ بلندی پر لٹک گئی تھی۔\nسارا دن کی مشقت کے بعد رات کے وقت طلبہ کو بحفاظت بازیاب کرا لیا گیا تھا۔ ریسکیو میں مقامی افراد اور انتظامیہ کے ساتھ فوج کے جوانوں اور ہیلی کاپٹرز نے حصہ لیا تھا۔\nبٹگرام چیئرلفٹ آپریشن، ڈولی کی تار ٹوٹنے سے ریسکیو کی تکمیل تک کیا کیا ہوا؟",
        "published_date": "Fri, 16 May 2025 19:22:27 ",
        "source": "ARY Urdu"
    },
    {
        "guid": "https://urdu.arynews.tv/imf-vindicates-pakistans-budget-priorities/",
        "title": "آئی ایم ایف نے پاکستان کی بجٹ ترجیحات کو درست قرار دے دیا",
        "link": "https://urdu.arynews.tv/imf-vindicates-pakistans-budget-priorities/",
        "image_url": "https://urdu.arynews.tv/wp-content/uploads/2025/03/imf-pakistan.jpg",
        "article": "اسلام آباد: آئی ایم ایف نے پاکستان کی بجٹ ترجیحات کو درست قرار دے دیا ہے۔\nاے آر وائی نیوز کے مطابق عید الاضحیٰ کے بعد 13 جون کو بجٹ پیش ہونے کے خدشات ختم ہوگئے اب بجٹ میں تاخیر نہیں ہوگی اور بجٹ 2 جون کو ہی پیش کیا جائے گا۔\nآئی ایم ایف نے حکومت کی بجٹ تجاویز سے اتفاق کرلیا ہے، ترقیاتی اور غیر ترقیاتی اخراجات کے زیادہ تر تخمینوں سے متفق ہیں۔\nذرائع کے مطابق آئی ایم ایف فیڈرل بورڈ آف ریونیو کے ٹیکس آمدن اہداف پر مطمئن ہوگا، آئی ایم ایف سبسڈیز، سرکلر ڈیٹ اور قرضوں کی ادائیگیوں سے متعلق امور پر بھی راضی ہے۔\nوزارت خزانہ ذرائع کا کہنا ہے کہ قومی اقتصادی سروے یکم جون کو پیش ہوگا، سالانہ منصوبہ بندی کو آرڈینیشن کمیٹی کا اجلاس 26 مئی کو ہوگاْ\nقومی اقتصادی کونسل این ای سی کا اجلاس 31 مئی کو بلائے جانے کا امکان ہے جس کی صدارت وزیراعظم شہباز شریف کریں گے، اجلاس میں وزرائے اعلیٰ شرکت کریں گے۔\nذرائع کا بتانا ہے کہ سالانہ منصوبہ بندی کوآرڈینیشن کمیٹی بجٹ کے سالانہ اہداف کو طے کرے گی۔\nوزارت خزانہ ذرائع کے مطابق محمد اورنگزیب دو جون کو قومی اسمبلی میں بجٹ پیش کریں گے، وفاق کا بجٹ 20 ہزار ارب روپے کے لگ بھگ ہوسکتا ہے۔",
        "published_date": "Fri, 16 May 2025 19:22:28 ",
        "source": "ARY Urdu"
    },
    {
        "guid": "76dfd277e47997ef72b0c051c167c16b",
        "title": "وزیراعظم سے برطانوی وزیرخارجہ کی ملاقات، ‘اپنے دفاع میں پاکستان کا ردعمل متناسب اہداف پر مبنی تھا’",
        "link": "https://www.express.pk/story/2761800/response-for-self-defense-of-pakistan-was-well-targeted-says-prime-minister-2761800/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے برطانیہ کے وزیرخارجہ ڈیوڈ لیمی سے ملاقات میں جنوبی ایشیا میں امن کے لیے پاکستان کی مضبوط خواہش کا بھی اعادہ کرتے ہوئے کہا ہے کہ پاکستان کا اپنے دفاع میں ردعمل متناسب اہداف پر مبنی تھا۔\nوزیراعظم آفس سے جاری اعلامیے کے مطابق وزیراعظم شہباز شریف سے برطانیہ کے وزیر خارجہ ڈیوڈ لیمی نے وزیراعظم ہاؤس میں ملاقات کی۔\nاعلامیے کے مطابق جنگ بندی مفاہمت کو برقرار رکھنے کے لیے پاکستان کے پختہ عزم کا اعادہ کرتے ہوئے وزیر اعظم شہباز شریف نے کہا کہ پاکستان نے بھارت کے بے بنیاد الزامات اور بلا اشتعال جارحیت کے سامنے انتہائی صبر اور تحمل کا مظاہرہ کیا ہے۔\nانہوں نے اس بات کا اعادہ کیا کہ اپنے دفاع کے حق کے استعمال میں پاکستان کا ردعمل  متناسب  اہداف پر مبنی تھا۔\nوزیراعظم نے ہر قیمت پر اپنی خودمختاری اورعلاقائی سالمیت کا دفاع کرتے ہوئے جنوبی ایشیا میں امن کے لیے پاکستان کی مضبوط خواہش کا بھی اعادہ کیا۔\nانہوں نے برطانیہ کے بادشاہ چارلس سوم کے ساتھ ساتھ وزیر اعظم کیئر اسٹارمر کے لیے اپنی نیک خواہشات اور پاک-برطانیہ تعلقات کی مثبت رفتار پر اطمینان کا اظہار کیا اور تمام شعبوں میں دوطرفہ تعاون بڑھانے کی اپنی خواہش کا اعادہ کیا۔\n برطانیہ کے وزیر خارجہ نے جنگ بندی مفاہمت پر وزیراعظم کو مبارک باد دی اور کہا کہ برطانیہ خطے میں امن و استحکام کے فروغ کے لیے تعمیری کردار کرتا رہے گا۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "721cb55f666c8ff635824dc42b63f45e",
        "title": "پاکستان میں ہر ٹی وی چینل پر ایک جیسے ڈرامے بن رہے ہیں؛ سید احمد",
        "link": "https://www.express.pk/story/2761799/pakistani-drama-tv-channel-2761799/",
        "image_url": "https://img.express.pk/logo/expresslogo.webp",
        "article": "معروف ڈراما نویس اور سینیئر اداکار سید محمد احمد نے پاکستانی ڈراموں میں گرتے ہوئے معیار پر تشویش اور افسوس کا اظہار کیا ہے۔ \nاپنے ایک حالیہ انٹرویو میں محمد احمد کا کہنا تھا کہ ڈراما کسی اور چیز کا نام ہے، آج کل ہماری انڈسٹری میں جو بن رہے ہیں وہ ڈراما نہیں ہیں۔\nسید احمد نے کہا کہ جو چینل لگاؤ، ہر جگہ ایک ہی جیسے ڈرامے چل رہے ہیں۔ شائقین بھی تنگ آچکے ہیں۔\nڈرامہ نویسی چھوڑ کر اداکاری میں قسمت آزمانے والے سید محمد احمد نے کہا کہ اگر کسی وجہ سے کوئی ڈراما کامیاب ہوگیا تو اس کا یہ مطلب نہیں کہ اس جیسے ہی ڈرامے بنائے جاتے رہیں۔\nانھوں نے آج کل ڈراموں میں دکھائے جانے والے کرداروں پر بھی تنقید کی۔ ساس، سسر، دیور بھابھی اور ایسے متعدد مقدس رشتوں کو غلط انداز سے پیش کیا جا رہا ہے۔\nسید احمد نے ڈرامے لکھنے چھوڑ کر اداکاری کی جانب آنے کے بارے میں پوچھے گئے سوال کے جواب میں کہا کہ اب کسی کو اچھی کہانیوں کی ضرورت نہیں۔ پیٹ پالنا ہے اس لیے اداکاری شروع کردی۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "d007892c08f8d9390b3da515c2e54589",
        "title": "مقابلہ حسن میں صرف لڑکی کی خوبصورتی نہیں دیکھی جاتی؛ اریج چودھری",
        "link": "https://www.express.pk/story/2761798/iraj-choudhry-beauty-queen-contest-2761798/",
        "image_url": "https://img.express.pk/logo/expresslogo.webp",
        "article": "مس پاکستان ورلڈ اریج چودھری نے مقابلہ حسن میں انتخاب کے طریقہ کار سے متعلق حیران کن انکشافات کیے ہیں۔\nانڈیپینڈنٹ اردو کو دیے گئے ایک انٹرویو میں خود پر ہونے والی تنقید کو خندہ پیشانی سے قبول کرتے ہوئے کہا کہ کسی کی زبان کو روکا نہیں جا سکتا۔ ہر ایک کی اپنی رائے ہوتی ہے اور میں تنقید کو اصلاح کے طور پر لیتی ہوں۔\nاریج چودھری نے بتایا کہ مقابلہ حسن میں کسی لڑکی کا انتخاب صرف ظاہری خوبصورتی کی بنیاد پر نہیں ہوتا بلکہ کئی ٹاسک بھی دیئے جاتے ہیں جنھیں مکمل کرنا لازمی ہوتا ہے۔\nانھوں نے مزید کہا کہ بلکہ مقابلہ حسن میں انتخاب 80 فیصد فلاحی کام کی بنیاد پر ہوتا ہے کہ امیدوار اپنے ملک میں کتنا فلاحی کام کرتے ہیں۔\nاریج چودھری نے بتایا کہ مقابلے میں حصہ لینے والوں کو فلاحی کاموں کے لیے وقت بھی دیا جاتا ہے۔ جو جتنا بہتر ٹاسک پورا کرتا ہے اتنے زیادہ نمبر ملتے ہیں۔\n اریج چودھری نے مس پاکستان ورلڈ کا ٹائٹل جیتنے پر کہا کہ مجھے آج بھی اس کامیابی پر فخر ہے، اس کے لیے سخت محنت کی تھی۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "f8d272e2268b5fde9010f419c967dc7a",
        "title": "پاکستان کا نام روشن کرنے والے کھلاڑیوں کیلئے انعام کی رقم 20 ملین تک کردی گئی ہے، رانا ثنااللہ",
        "link": "https://www.express.pk/story/2761797/cash-awards-for-pakistani-players-has-increased-to-20-million-2761797/",
        "image_url": "https://img.express.pk/logo/expresslogo.webp",
        "article": "وزیراعظم کے مشیر برائے بین الصوبائی رابطہ رانا ثنا اللہ نے کہا ہے کہ کھیلوں کے شعبے میں پاکستان کے اندر یا عالمی سطح پر نام روشن کرنے والے کھلاڑیوں کے لیے ہزاروں روپے نقد انعام کی رقم بڑھا کر ایک ملین تا 20 ملین کر دی گئی ہے اور حکومت باصلاحیت کھلاڑیوں کی بھرپور حوصلہ افزائی کے لیے اقدامات جاری رکھے گی۔ \nپاکستان سپورٹس بورڈ کی جانب سے کھلاڑیوں کو نقد انعامات دینے کی تقریب سے خطاب کرتے ہوئے مشیروزیراعظم بین الصوبائی رابطہ رانا ثنااللہ نے 32 کھلاڑیوں اور کوچز میں دو کروڑ 7 لاکھ سے زائد کے نقد انعامات تقسیم کیے۔\nرانا ثنا اللہ خان نے کہا کہ اولمپیکس میں ارشد ندیم کی جانب سے شان دار کامیابی کے بعد وزیراعظم نے ارشد ندیم کو وزیراعظم ہاؤس بلوا کر انہیں زبر دست خراج تحسین پیش کر کے کھلاڑیوں کو عزت دی۔\nانہوں نے کہا کہ وزیراعظم کی ہدایات پر ملک گیر سطح پر کھیلوں کے فروغ کے لیے متعدد اقدامات کیے گئے ہیں، پاکستان اسپورٹس بورڈ کی جانب سے کھلاڑیوں کے لیے بہت سی سہولیات کو اپ گریڈ کیا گیا ہے، بین الاقوامی، قومی اور علاقائی سطح پر کھیلوں میں نمایاں پوزیشن حاصل کرنے والے کھلاڑیوں کے لیے نقد انعامات کی مالیت میں خاطر خواہ اضافہ کیا گیا ہے۔\nوزیراعظم کے مشیر رانا ثنا اللہ نے وفاقی سیکرٹری محی الدین وانی اور ڈی جی پی ایس بی یاسر پیرزادہ کے ہمراہ براؤن میڈلز جیتنے والے انیس علی شاہ، عبداللہ نواز، سکھی اللہ ترین اور نعمان خان کو فی کس 3 لاکھ 75 ہزار روپے، کوچز فہیم گل خان اور فراز احمد کو فی کس ایک لاکھ 25 ہزار روپے، گولڈ میڈل جیتنے پر نور زمان کو 50 لاکھ روپے اور ان کے کوچنگ اسٹاف کو فی کس 8 لاکھ 33 ہزار 333 روپے انعام دیا۔\nاسی طرح انٹرنیشنل تائیکوانڈو چیمپئن شپ 2025 میں گولڈ، سلور اور براؤن میڈلز حاصل کرنے والے کھلاڑیوں سمیت کوچنگ اسٹاف کو بھی لاکھوں روپے کے نقد انعامات سے نوازا گیا۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "8828992ca13c3434d0178710fa917d72",
        "title": "کوہستان کرپشن اسکینڈل، نامزد ملزمان کے اثاثے منجمد کرنے کیلئے درخواست دائر",
        "link": "https://www.express.pk/story/2761796/application-registered-kohistan-corruption-scandal-nominated-suspects-assets-to-frozen-2761796/",
        "image_url": "https://img.express.pk/logo/expresslogo.webp",
        "article": "خیبرپختونخوا میں کوہستان کرپشن اسکینڈل میں نامزد ملزمان کے اثاثے منجمد کرنے کے ڈائریکٹر جنرل (ڈی جی) قومی احتساب بیورو (نیب) کے احکامات کی توثیق کے لیے احتساب عدالت میں درخواست دائر کر دی گئی۔ \nاحتساب عدالت میں دائر درخواست میں نیب پراسیکیوٹرحبیب اللہ بیگ نے مؤقف اختیار کیا ہے کہ نیب اس وقت کوہستان اسکینڈل کی انکوائری کر رہی ہے اور ملزمان کے نام پر بہت سے اثاثے نکل آئے ہیں جس میں گاڑیاں بنگلے اور دکانیں وغیرہ شامل ہیں۔\nدرخواست میں کہا گیا کہ ڈی جی نیب نے اس ضمن میں باقاعدہ طور پر ان ملزمان کے اثاثے منجمد کرنے کا حکم جاری کیا ہے۔\nاحتساب عدالت کے جج رجب علی نے نیب کی جانب سے دائر مختلف درخواستوں پر سماعت کی اور نیب پراسیکیوٹر حبیب اللہ بیگ نے عدالت کو بتایا کہ اس وقت اسکینڈل سے متعلق تحقیقات جاری ہے اور نئے انکشافات ہو رہے ہیں۔\nانہوں نے کہا کہ نیب کو جو معلومات ابھی تک ملی ہیں، ان میں ملزمان کے اثاثوں کی فہرست عدالت میں جمع کی گئی ہے اور ڈی جی  نے اس ضمن میں باقاعدہ طور پر اس حوالے سے ان اثاثے منجمد کرنے کا حکم پہلے ہی جاری کردیا ہے۔\nپراسیکیوٹر نے بتایا کہ نیب قانون کا سیکشن 12 کہتا ہے کہ ان احکامات کی توثیق احتساب عدالت سے لازمی ہے۔\nاحتساب عدالت کو بتایا گیا کہ مختلف درخواستیں دائر کی گئی ہیں اس لیے تمام درخواستوں کو یکجا کیا جائے، جس پر احتساب عدالت کے جج نے تمام درخواستوں کو یکجا کرتے ہوئے سماعت 22 مئی تک ملتوی کر دی۔\nواضح رہے کہ خیبرپختونخوا کے ضلع کوہستان میں ایک بڑا مالیاتی اسکینڈل سامنے آیا ہے جس میں قومی خزانے سے 40 ارب روپے نکالنے کا انکشاف ہوا ہے اور اس ضمن میں تحقیقات کی جا رہی ہیں۔\nخیبرپختونخوا کی صوبائی حکومت نے بھی اس ضمن میں متعلقہ حکام کے خلاف تحقیقات کا حکم دیتے ہوئے متعدد افسران اور دیگر عملے کو معطل کر دیا ہے۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "fb3ec62bea2a8e5625692a050f0984de",
        "title": "پاکستانی موسیقی کو واپس لانے کا وقت آگیا، زباب رانا",
        "link": "https://www.express.pk/story/2761795/bushra-ansari-69th-birthday-switzerland-2761795/",
        "image_url": "https://img.express.pk/logo/expresslogo.webp",
        "article": "ابھرتی ہوئی اداکارہ زباب رانا نے پاکستانی میوزک کو ایک بار پھر اُس کی سربلندی اور پہچان دلانے پر زور دیا ہے۔\nاداکارہ زباب نے انسٹاگرام پر ایک ویڈیو شیئر کی ہے۔ ویڈیو میں ابرار الحق مشہورِ زمانہ نغمہ ’’سانوں تیرے نال پیار ہوگیا‘‘ چل رہا ہوتا ہے۔\nویڈیو میں ادکارہ زبان رانا ابرار الحق کی مدھر آواز اور دل کو چھو لینے والی موسیقی سے لطف اندوز ہورہی ہوتی ہیں۔\nاداکارہ نے اپنے اس انسٹاگرام پوسٹ کے کیپشن میں لکھا کہ پاکستانی موسیقی کو واپس لانے کا وقت آ چکا ہے۔\nسوشل میڈیا صارفین نے بھی اداکارہ کی اس بات کی مکمل حمایت کرتے ہوئے کہا کہ ہم بالی ووڈ کی موسیقی کو زیادہ اہمیت دیتے ہیں حالانکہ ہماری موسیقی ان سے بہتر ہے۔\nصارفین نے پاکستانی موسیقاروں نثار بزمی، سہیل رانا، رشید عطرے، خلیل عطرے اور امجد بوبی وغیرہ کی تعریف کرتے ہوئے کہا کہ بھارتی فلموں میں ہمارے گانے چرائے گئے۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "0230e69ee04a11c89b6a9f3e17c7fea8",
        "title": "میڈیا ہمارا فخر ہے، بھارتی میڈیا کو جو جواب دیا وہ یادگار ہے، آرمی چیف",
        "link": "https://www.express.pk/story/2761794/media-our-pride-answer-to-indian-media-was-memorable-says-army-chief-2761794/",
        "image_url": "https://img.express.pk/logo/expresslogo.webp",
        "article": "چیف آف آرمی اسٹاف جنرل عاصم منیر نے پاک-بھارت کشیدگی کے دوران پاکستانی میڈیا کے کردار کی تعریف کرتے ہوئے اپنا فخر قرار دیا اور کہا کہ ہمارے میڈیا نے بھارتی میڈیا کو جو جواب دیا وہ یادگار ہے۔\nآرمی چیف جنرل عاصم منیر نے اسلام آباد میں یوم تشکر کی مناسبت سے منعقدہ تقریب میں صحافیوں سے غیر رسمی گفتگو کرتے ہوئے کہا کہ میڈیا ہمارا فخر ہے اورہم نے کچھ چھپایا نہیں ساری حقیقت بتا دی۔\nانہوں نے کہا کہ میڈیا کا کردار پورے معاملے میں شان دار رہا ہے، ہمارے میڈیا نے بھارتی میڈیا کو جو جواب دیا وہ یادگار ہے، جس طرح ہمارے میڈیا نے جواب دیا اس پر ہمیں فخر ہے اور ہمارے میڈیا کا کردار ذمہ دارانہ تھا۔\nجنرل عاصم منیر نے کہا کہ پوری قوم نے متحد ہو کر دشمن کا مقابلہ کیا۔\nجن صحافیوں سے آرمی چیف نے گفتگو کی ان میں ایکسپریس نیوز کے اینکر پرسن رحمان اظہر بھی شامل تھے۔",
        "published_date": "Fri, 16 May 2025 19:22:29 ",
        "source": "Express Urdu"
    },
    {
        "guid": "bbc01eceaf3582cd2f9b08f92158375d",
        "title": "بھارتی فوج کی ریاستی دہشت گردی میں مزید 3 کشمیری نوجوان شہید؛ تعداد 6 ہوگئی",
        "link": "https://www.express.pk/story/2761793/indian-army-martyred-three-kashmiris-2761793/",
        "image_url": "https://img.express.pk/logo/expresslogo.webp",
        "article": "قابض بھارتی فوج کی جارحیت میں مزید 3 کشمیری نوجوان شہید ہوگئے۔ تین دنوں میں بھارتی جارحیت میں شہید ہونے والے کشمیری نوجوانوں کی تعداد 6 ہوگئی۔\nکشمیر میڈیا سروس کے مطابق جنت نظیر وادی کے ضلع پلوامہ میں بھارتی فوج نے داخلی اور خارجی راستوں کو بند کرکے سرچ آپریشن کیا۔\nگھر گھر تلاشی کے دوران چادر اور چار دیواری کا تقدس پامال کیا گیا اور ایک گھر پر اندھا دھند فائرنگ کردی۔\nبھارتی فوج کی فائرنگ میں تین نہتے نوجوان موقع پر ہی شہید ہوگئے۔ پولیس نے لاشوں کو نامعلوم مقام پر منتقل کردیا۔\nشہید نوجوانوں کے والدین اپنے جگر کے ٹکڑوں کی لاشوں کے لیے در در کی ٹھوکریں کھانے پر مجبور ہیں۔\nیاد رہے کہ 13 مئی کو بھی ضلع شوپیاں میں سرچ آپریشن کے دوران قابض بھارتی فوج نے تین کشمیری نوجوانوں کو حراست میں لیکر ماورائے عدالت قتل کیا تھا۔\nانسانی حقوق کی سنگیں خلاف ورزیوں میں ملوث قابض بھارتی فوج نے پورے کشمیر کو قید خانے میں تبدیل کردیا ہے۔\nخیال رہے کہ مقبوضہ کشمیر کے غیور اور بہادر عوام نے حال ہی میں بھارتی جارحیت پر پاک فوج کی جوابی کارروائی کی کھل کر حمایت کی تھی۔\nقبل ازیں مودی سرکار کی جانب سے کرائے گئے الیکشن کے ڈھونگ کو بھی بہادر کشمیریوں نے مسترد کرتے ہوئے مکمل بائیکاٹ کیا تھا۔",
        "published_date": "Fri, 16 May 2025 19:22:32 ",
        "source": "Express Urdu"
    },
    {
        "guid": "c19aa17a7ae12505c88e57e57a134fea",
        "title": "امریکی باسکٹ بال کھلاڑی منشیات اسمگلنگ کی کوشش کے الزام میں انڈونیشیا میں گرفتار",
        "link": "https://www.express.pk/story/2761792/american-basket-ball-player-arrested-in-indonesia-allegedly-attempt-to-drug-smuggling-2761792/",
        "image_url": "https://img.express.pk/logo/expresslogo.webp",
        "article": "امریکی باسکٹ بال کھلاڑی کو انڈونیشیا میں غیر قانونی منشیات اسمگل کرنے کی کوشش کے الزام میں گرفتار کرلیا گیا۔\nانڈونیشیا میں امریکی باسکٹ بال کھلاڑی کو منشیات اسمگل کرنے کی کوشش کے الزام میں گرفتار کرلیا گیا اور منشیات کے لیے انتہائی سخت قوانین والے ملک میں سزا یافتہ اسمگلروں کو بعض اوقات فائرنگ اسکواڈ کے ذریعے سزائے موت دی جاتی ہے۔\nامریکی ریاست ٹیکساس کے شہر ڈیلس سے تعلق رکھنے والے 34 سالہ جیرڈ ڈوین شا سے جکارتہ ائیرپورٹ پر869 گرام بھنگ برآمد ہوئی اور انہیں گرفتار کرلیا گیا۔\nجکارتہ ایئرپورٹ میں گرفتار ہونے والے امریکی کھلاڑی 2022 سے انڈونیشین باسکٹ بال لیگ میں شرکت کر رہا ہے جبکہ گرفتاری کے بعد انڈونیشیا کی باسکٹ بال لیگ نے شا پر تاحیات پابندی عائد کر دی ہے۔\nانڈونیشیا میں منشیات کے 530 مجرم سزائے موت کے منتظر ہیں جن میں 96 غیر ملکی بھی شامل ہیں۔",
        "published_date": "Fri, 16 May 2025 19:22:32 ",
        "source": "Express Urdu"
    },
    {
        "guid": "183f334fd60f3021ab6cc531f91c36fb",
        "title": "بیمار خاتون سے جعلی پیر کی نازیبا حرکات، مقدمہ درج کرکے گرفتار کرلیا گیا",
        "link": "https://www.express.pk/story/2761791/case-registered-against-fake-peer-allegedly-harassing-woman-2761791/",
        "image_url": "https://img.express.pk/logo/expresslogo.webp",
        "article": "تھانہ وارث خان کے علاقے میں دم کرکے بیماریاں دور کرنے اور جنات نکالنے کے نام پر خاتون سے نازیبا حرکات کرنے والے جعلی پیر کے خلاف مقدمہ درج کرلیا گیا اور پولیس نے ملزم کو گرفتار کرلیا۔\nراولپنڈی کے تھانہ وارث خان میں خاتون کی مدعیت میں علاج کے نام پر خاتون سے نازیبا حرکات کرکے سنگین نتائج کی دھمکیاں دینے پر پیر کے خلاف مقدمہ درج کرلیا گیا۔\nدرخواست گزار خاتون نے مقدمے میں بتایا کہ مرگی کی مریضہ ہوں، کافی علاج کرایا ٹھیک نہیں ہوئی اور سوشل میڈیا پلیٹ فارم ٹک ٹاک پر پیر خرم کی ویڈیو دیکھی جو دم درود سے علاج کرتا ہے اور لوگ علاج کے لیے ان کے پاس آتے ہیں۔\nمتاثرہ خاتون نے بتایا کہ اپنے ماموں جو میری بیماری سے واقف تھے کو بتایا کہ جنہوں نے پیر خرم سے ٹائم لیا اور پیر خرم نے ایک لاکھ روپے فیس مانگی جس پر ماموں کے ساتھ کمیٹی چوک میں پیر کے پاس پہنچے۔\nانہوں نے کہا کہ پیر خرم نے ایمرجنسی میں 5 ہزار روپے لیے اور مجھے کمرے میں لے جاکر دم کرنے لگا، طبعیت خراب دیکھ کر ماموں بھی کمرے میں آگئے لیکن پیر خرم نے دم کے بہانے میرے ساتھ نازیبا حرکات شروع کر دیں اور میرا دوپٹہ اتار دیا، دم کرتے کرتے جسم کے مخلتف حصوں پر ہاتھ لگا کر کہنے لگا کہ جنات ہیں۔\nمتاثرہ خاتون کا کہنا تھا کہ پیر خرم نے کوئی پانی پلایا جس سے میری طبیعت مزید خراب ہو گئی، جس پر ماموں مجھے اسپتال لے جانے لگے تو پیر خرم غصے میں آگیا اور مطالبہ کیا کہ باقی رقم 95 ہزار روپے ادا کرو۔\nانہوں نے بتایا کہ پیر خرم نے چاقو نکال لیا اور جان سے مارنے سمیت سنگین نتائج کی دھمکیاں دیں، طبعیت نہ سنبھلنے پر ایک تعویذ دے کر میرے ماموں سے کہا اس کو اسپتال لے جاؤ لہٰذا پیر خرم کے خلاف جان سے مارنے کی دھمکیاں دینے، دھوکا فراڈ کرنے اور نازیبا حرکات کرکے میری عزت میں خلل ڈالنے کے جرم میں مقدمہ درج کیا جائے۔\nپولیس نے بتایا کہ پیر خرم کے خلاف مقدمہ درج کر لیاگیا ہے اورگرفتار کرکے تفتیش کی جارہی ہے۔",
        "published_date": "Fri, 16 May 2025 19:22:35 ",
        "source": "Express Urdu"
    },
    {
        "guid": "faa4e12731e7797a4fca70c30d37d62b",
        "title": "پاک انڈیا جنگ کے دوران طالبان کے اہم وزیر نے بھارت کا خفیہ دورہ کیا تھا؛ برطانوی میڈیا",
        "link": "https://www.express.pk/story/2761790/pakistan-india-war-taliban-vice-interior-minister-visit-modi-2761790/",
        "image_url": "https://img.express.pk/logo/expresslogo.webp",
        "article": "برطانوی نشریاتی ادارے ’’بی بی سی پشتو‘‘ نے دعویٰ کیا کہ نائب وزیر داخلہ ابراہیم صدر بھارت کے خفیہ دور پر گئے تھے۔\nبی بی سی کے مطابق اس دورے کی اہمیت اس لیے بھی بڑھ جاتی ہے کہ یہ پاک بھارت کشیدگی کے عروج کے دنوں میں کیا گیا اور ابراہیم صدر کو طالبان کے امیر ملا ہبتہ اللہ کے نہایت قریب بھی سمجھا جاتا ہے۔\nبرطانوی نشریاتی ادارے کی رپورٹ میں یہ دعویٰ بھی کیا گیا ہے کہ ابراہیم صدر کو طالبان حکومت کے اہم اور اسٹریٹیجک سیکیورٹی کے امور میں مہارت کے باعث فیصلہ سازی میں اہمیت دی جاتی ہے۔\nبھارتی اخبار ’سنڈے گارڈیئن‘ نے طالبان حکومت کے ایک اہم عہدیدار کے بھارت دورے کی تصدیق کرتے ہوئے لکھا تھا کہ اس دورے کی ٹائمنگ اہم ہے۔\nتاہم طالبان حکومت اور بھارت کی جانب سے اس خفیہ دورے کی تاحال تردید یا تصدیق نہیں کی گئی۔ \nیاد رہے کہ بھارتی وزیر خارجہ ایس جے شنکر نے گذشتہ روز طالبان حکومت کے وزیر خارجہ امیر خان متقی سے ٹیلی فون پر بات کی ہے۔\nبھارت کا خفیہ دورہ کرنے والے طالبان وزیر ابراہیم صدر کون ہیں ؟\nبی بی سی نے مڈل ایسٹ انسٹیٹیوٹ کا حوالہ دیتے ہوئے لکھا کہ ابراہیم صدر ایک سخت گیر فوجی کمانڈر ہیں جن کی پیدائش 1960 میں ہوئی تھی۔\nابراہیم صدر سنہ 90 کی دہائی میں طالبان کے پہلے دور حکومت میں نائب وزیرِ دفاع تھے اور سابق امیرِ طالبان ملا اختر منصور کے بھی نہایت قریبی ساتھی سمجھے جاتے تھے۔\nانھوں نے مئی 2021 میں جنوبی ہلمند صوبے میں طالبان کی جانب سے لڑائی کی قیادت کی اور اقتدار سنبھال لیا تھا۔\nمڈل ایسٹ انسٹیٹیوٹ کے مطابق ابراہیم صدر کے بارے میں یہ بھی مشہور ہے کہ وہ ان طالبان فوجی رہنماؤں میں سے ہیں جن کے ایران کے پاسدارانِ انقلاب کی قدس فورس سے قریبی روابط ہیں۔\nبی بی سی مانیٹرنگ کے مطابق اکتوبر 2018 میں امریکی محکمہ خزانہ کے دفتر برائے غیر ملکی ایسٹ کنٹرول (او ایف اے سی) نے ابراہیم صدر کو خودکش حملوں اور دیگر خطرناک سرگرمیوں میں ملوث ہونے کے الزام میں ایک فہرست میں ڈال دیا تھا۔",
        "published_date": "Fri, 16 May 2025 19:22:35 ",
        "source": "Express Urdu"
    },
    {
        "guid": "c21984c18134c96d04d0ed3bdadd818b",
        "title": "پاک-بھارت کشیدگی کے باوجود افغان تجارتی سامان کے ٹرک واہگہ کے راستے بھارت روانہ",
        "link": "https://www.express.pk/story/2761789/despite-pak-india-clash-afghan-trade-trucks-left-for-india-through-wahga-border-2761789/",
        "image_url": "https://img.express.pk/logo/expresslogo.webp",
        "article": "پاک-بھارت کشیدگی کے باوجود افغانستان سے تجارتی سامان کے 5 ٹرک واہگہ کے راستے بھارت روانہ ہو گئے جو سیکیورٹی ذرائع کے مطابق کئی ہفتوں سے نیشنل لاجسٹک سیل کے تحت واہگہ پورٹ پر کھڑے تھے اور بالآخر بھارت جانے کی اجازت دے دی گئی۔\nذرائع کے مطابق افغان تجارتی سامان جس میں خشک میوہ جات شامل ہیں، سے لدے ان ٹرکوں کو پاکستانی ڈرائیوروں نے بھارتی حدود میں منتقل کیا، جنہیں بھارتی حکومت کی جانب سے 24 گھنٹے کے انٹری پرمٹ جاری کیے گئے تھے۔\nواضح رہے کہ افغان حکومت نے گزشتہ ماہ پاک-بھارت سرحد بند ہونے کے بعد حکومت پاکستان سے درخواست کی تھی کہ افغانستان سے پاکستان میں داخل ہونے والے 150 خشک میوہ جات کے ٹرکوں کو واہگہ کے راستے بھارت جانے کی اجازت دی جائے۔\nافغان حکومت کی اس درخواست پر پاکستان نے یکم مئی کو ان ٹرکوں کو بھارت جانے کی مشروط اجازت دے دی تھی، تاہم بھارتی حکومت کی جانب سے پاکستانی ڈرائیوروں کے لیے انٹری پرمٹ کے اجرا کا انتظار جاری تھا، اسی دوران دونوں ممالک کے درمیان سرحدی کشیدگی اور جنگی جھڑپوں کے باعث معاملہ مؤخر ہو گیا تھا۔\nافغان تجارتی سامان سے لدے مزید ٹرک آئندہ چند روز میں بھارت بھیج دیے جائیں گے۔\nیاد رہے کہ پاک-بھارت تجارت فروری 2019 سے معطل ہے، جب پلوامہ حملے کے بعد بھارت نے پاکستانی مصنوعات پر بھاری محصولات عائد کر دیے تھے، اسی سال اگست میں بھارت نے مقبوضہ کشمیر کی خصوصی حیثیت ختم کر کے آرٹیکل-370 منسوخ کیا تھا، جس کے بعد پاکستان نے بھارت کے ساتھ تجارتی تعلقات محدود کر دیے تھے تاہم واہگہ اٹاری بارڈر کے راستے افغانستان اور بھارت کے مابین ٹرانزٹ ٹریڈ جاری تھی۔",
        "published_date": "Fri, 16 May 2025 19:22:35 ",
        "source": "Express Urdu"
    },
    {
        "guid": "bb977aec2c2a07717d3e42357097e9f9",
        "title": "مخصوص نشستوں کے کیس میں سنی اتحاد کونسل نے تین متفرق درخواستیں دائر کردیں",
        "link": "https://www.express.pk/story/2761786/sunni-ittehad-council-files-three-separate-petitions-in-reserved-seats-case-2761786/",
        "image_url": "https://img.express.pk/logo/expresslogo.webp",
        "article": "سپریم کورٹ میں مخصوص نشستوں کے کیس میں سنی اتحاد کونسل نے تین متفرق درخواستیں دائر کردیں۔\nایکسپریس نیوز کے مطابق متفرق درخواستیں سنی اتحاد کونسل کی جانب سے حامد خان ایڈووکیٹ کے ذریعے دائر کی گئی ہیں جس میں بینچ پر اعتراض، کارروائی براہ راست نشر کرنے کی درخواستیں شامل ہیں جب کہ چھبیسویں ترمیم کیس کا فیصلہ مخصوص نشستوں کے کیس سے پہلے کرنے کی درخواست بھی دائر کی گئی ہے۔\nیہ موقف اختیار کیا گیا ہے کہ طے شدہ اصول ہے کہ نظرثانی وہی بینچ سنتا ہے جس نے فیصلہ کیا ہو، نظرثانی میں ججز کی دستیابی کے باوجود نیا بینچ تشکیل نہیں دیا جاسکتا، مخصوص نشستوں کا کیس سننے والا بینچ سپریم کورٹ رولز کے خلاف تشکیل دیا گیا، نیا بینچ بننے سے نظرثانی اور اپیل میں فرق ختم کر دیا گیا۔\nدرخواست میں کہا گیا ہے کہ بینچ میں شامل دو ارکان کو نکالنا بھی سمجھ سے بالاتر ہے، 13 رکنی بینچ کے فیصلے پر نظرثانی گیارہ ججز کیسے سن سکتے ہیں؟ آئینی بنچ کی تشکیل چھبیسویں ترمیم کے نتیجے میں ہوئی، چھبیسویں ترمیم کے خلاف مقدمات زیر التواء ہیں، چھبیسویں ترمیم کی آئینی حیثیت کا تعین ہونے تک نظرثانی پر سماعت ملتوی کی جائے۔\nدرخواست میں کہا گیا ہے کہ یہ اہم ترین کیس ہے اس کی عدالتی کارروائی براہ راست نشر کی جائے، نظرثانی کیس پر سماعت کیلئے مخصوص نشستوں کے کیس کا اصل بنچ تشکیل دیا جائے، چھبیسویں ترمیم اور آئینی بینچ کی قانونی حیثیت کا تعین ہونے تک سماعت ملتوی کی جائے۔",
        "published_date": "Fri, 16 May 2025 19:22:38 ",
        "source": "Express Urdu"
    },
    {
        "guid": "7f62fbca49326f18cc62beda5b83f7c2",
        "title": "برطانیہ میں سابق ایئر بیس پر خوفناک آتشزدگی؛ 3 ہلاکتیں",
        "link": "https://www.express.pk/story/2761785/uk-raf-base-caught-fire-killed-three-2761785/",
        "image_url": "https://img.express.pk/logo/expresslogo.webp",
        "article": "برطانیہ میں رائل ایئر فورس کے ایک سابق اڈّے میں اچانک خوفناک آگ بھڑک اُٹھی اور بے لگام شعلے آسمان سے باتیں کرنے لگے۔\nبرطانوی میڈیا کے مطابق برطانوی رائل ایئر فورس پر لگنے والی خوفناک آگ کو بجھانے کی کوشش میں دو فائر فائٹرز اور ایک عام شہری جان کی بازی ہار گئے۔\nعینی شاہد نے بتایا کہ کم از کم ڈیڑھ گھنٹے تک جائے حادثہ سے دھماکوں کی خوفناک آوازیں سنائی دیتی رہیں جیسے بجلی گرج رہی ہو۔\nایک اور عینی شاہد نے بتایا کہ ایسا لگتا تھا کہ عمارت کی چھت گر رہی ہے۔ فضا میں دھوئیں کی شدید بو اب بھی موجود ہے۔\nقریب میں رہائش پذیر ایک شخص نے بتایا کہ آگ اس قدر شدید تھی کہ میلوں دور سے کالے دھوئیں کے بادل آسمان پر دکھائی دے رہے تھے۔\nپولیس کا کہنا ہے کہ امدادی کاموں کے دوران دیگر 2 فائر فائٹرز شدید زخمی بھی ہوگئے جن کی حالت نازک بتائی جا رہی ہے۔ ہلاکتوں میں اضافے کا خدشہ ہے۔\nتاحال آتشزدگی کی وجہ کا تعین نہیں ہوسکا۔ واقعے کی تحقیقات کے لیے مقامی انتظامیہ نے انکوائری کمیٹی تشکیل دیدی۔\nآس پاس کے گھروں کو رہائشیوں کو محفوظ مقام پر منتقل کردیا گیا۔ بحالی کے کاموں میں ایک دن لگ سکتا ہے۔\nواضح رہے کہ برطانوی رائل ایئر فورس کے سابق بیس کو اب مختلف کاروباری مقاصد کے لیے استعمال کیا جارہا ہے۔",
        "published_date": "Fri, 16 May 2025 19:22:41 ",
        "source": "Express Urdu"
    },
    {
        "guid": "5f014885533dda04f418ecd59658d969",
        "title": "اداکارہ ثنا کی جم میں ورزش کی بولڈ ویڈیو وائرل",
        "link": "https://www.express.pk/story/2761781/actress-sana-gym-video-2761781/",
        "image_url": "https://img.express.pk/logo/expresslogo.webp",
        "article": "تین دہائیوں تک فلم انڈسٹری میں راج کرنے والی ثنا کو جنون کی حد تک فٹنس کا شوق ہے اور وہ جم سے اپنی تصاویر اور ویڈیوز بھی سوشل میڈیا پر اپ لوڈ کرتی رہتی ہیں۔\nحال ہی میں اداکارہ ثنا نے اپنے انسٹاگرام پیج پر ایک ویڈیو شیئر کی ہے جس میں وہ جم میں ورزش کر رہی ہوتی ہیں۔\nثنا نے اس ویڈیو میں سیاہ رنگ کی بغیر آستین والی بنیان نما ٹی شرٹ اور ٹراؤز پہنا ہوا ہے۔ یہ قدرے مختصر اور جم میں عمومی طور پر استعمال ہونے والا تنگ سا لباس ہے۔\nA post shared by Sana Nawaz (@sana_fakhar)\nویڈیو میں دیکھا جا سکتا ہے کہ ثنا اس لباس میں مختلف وزشیں کر رہی ہیں جن میں ویٹ لفٹنگ بھی شامل ہے۔\nتاہم سوشل میڈیا صارفین کو اداکارہ ثنا کا یہ روپ ایک آنکھ نہ بھایا اور ان کے لباس پر انھیں آڑے ہاتھوں لے لیا۔\nصارفین نے لکھا نے کہ لباس کے چناؤ میں اپنے مذہب اور ثقافت کو مقدم رکھنا چاہیے۔ یہ مکمل بے حیائی ہے۔\nایک صارف نے لکھا کہ اپنی عمر کا ہی خیال کرلینا چاہیے جب کہ ایک اور صارف نے لکھا کہ یہ سب جعلی اور شہرت کی ناکام کوششیں ہیں۔",
        "published_date": "Fri, 16 May 2025 19:22:44 ",
        "source": "Express Urdu"
    },
    {
        "guid": "c1932f0ee6a465295af5e9ca7fc37c07",
        "title": "راولپنڈی: ٹیکس حکام نے عمارت سیل کرکے تالے لگادیے، بینک اور جِم میں شہری پھنس گئے",
        "link": "https://www.express.pk/story/2761778/rawalpindi-income-tax-officials-sealed-and-locked-the-building-citizens-were-trapped-in-the-bank-and-gym-2761778/",
        "image_url": "https://img.express.pk/logo/expresslogo.webp",
        "article": "کنٹونمنٹ بورڈ راولپنڈی نے انوکھی  ٹیکس ریکوری مہم میں بلڈنگز مالک کے ڈیفالٹر ہونے پر بینک میں شہریوں اور اسٹاف اور لیڈیز جم میں خواتین کی موجودگی کے باجود عمارت کو سربمہر کردیا، ٹیکس ریکوری ٹیم کے انچارج کو معطل کردیا گیا۔\nراولپنڈی کینٹ کے علاقے رینج روڈ پر ایک پرائیویٹ بلڈنگ جو ٹیکس نادہندہ تھی اس میں ایک نجی بینک اور ایک فلور پر لیڈیز جم قائم تھا بلڈنگ مالک کی جانب سے کنٹونمنٹ ٹیکس ریکوری ٹیم سے کہا گیا کہ اس ایک روز کی مہلت دی جائے وہ اپنے ذمہ ٹیکس ادا کردے گی۔\nٹیکس ریکوری ٹیم کی قیادت ایل ڈی سی  احسان اللہ نے کی جنہوں ںے مہلت دینے سے نہ صرف انکار کردیا بلکہ نامناسب رویہ اپناتے ہوئے بلڈنگ کو سیل کردیا اور باہر سے تالے لگادیے۔\nبلڈنگ میں قائم بینک میں اُس وقت شہری موجود تھے اور بلڈنگ کے ایک فلور پر لیڈیز جم قائم ہے جس میں خواتین ایکسر سائز کررہی تھیں شہریوں اور خواتین کو باہر نکلنے کا موقع نہیں دیا گیا۔\nیہ دیکھ کر بعض مقامی افراد اور بلڈنگ مالک نے کنٹونمنٹ بورڈ دفتر پہنچ کر صورتحال سے اتھارٹی کو آگاہ کیا جس پر ایڈیشنل سی ای او حیدر شجاع نے فوری طور پر سر بمہر بلڈنگ کو کھلوا کر وہاں بند افراد کو باہر نکلنے کا موقع فراہم کیا۔\nایڈیشنل سی ای او نے متعلقہ ایل ڈی سی احسان اللہ کو معطل کردیا اور اسے مس کنڈکٹ کا مرتکب قرار دے کر اس کے خلاف محکمانہ کارروائی کے لیے چارج شیٹ جاری کردی۔",
        "published_date": "Fri, 16 May 2025 19:22:44 ",
        "source": "Express Urdu"
    }
]